label	text_a
smile	用粥底嚟打邊爐  黃氏力牆其實我想係呢一度打邊爐好耐啦，今日終於有機會！我叫左兩個一模一樣嘅火鍋餐，真係估佢唔到，我覺得＄78有咁嘅質素唔錯架！如果大家有去開連鎖快餐店打邊爐的話，相比之下我會寧願選擇去呢一度打邊爐！點解咁講？大家一睇圖就知啦，佢有兩塊都幾厚嘅石斑再加一隻蝦俾你係啲粥底上邊蒸，啲魚同埋啲蝦都算係新鮮！爽口彈牙，沒有霉爛的感覺！牛肉就有五片，另外同出邊打邊爐唔同嘅，除咗佢係用粥底做火鍋湯底，佢仲有兩塊豬潤及油炸鬼，都幾過癮！另外我想講佢果兩粒雲吞都幾好食，其他配料都非常之新鮮！最重要嘅係佢所有嘅材料我都可以食晒，沒有浪費！其他某啲出面嘅火鍋餐有部份嘅配料係我覺得好難食要放棄唔食，但係呢度呢係冇嘅！不過佢個餐係唔包飲品，但我覺得我會再度來打邊爐！份量啱啱好又夠新鮮！用粥底嚟打邊爐，煮出來的烏冬特別滑，正！
ok	食物ok 飲品唔得 見有新野 特登黎試下 星期六晚上8時黎到 都要略略等一等位 黎之前上網見過啲報導推介紅豆冰 一於加$7試下 （原價$22） 結果...... 杯紅豆冰黎到已經成杯好力克咁咁白 攪拌完都係白雪雪的 極少紅豆 成杯野飲 我只係飲到淡奶味  紅豆食落係淋同夠味既 不過佔1/8都唔覺有 完全飲唔出紅豆冰既味道 建議原價加錢都唔好試 或或紅豆十分矜貴 所以唔俾得多  飲紅豆冰都係過返隔離街冰室飲好 起碼紅豆佔半杯  再講番食物食 叫左一個珍寶扒餐  以冰室黎講 $100 份量係好足夠 味道亦不錯 有牛扒，雞扒，帶子，腸仔！間唔中想鋸下扒仔一試無妨！ 跟餐免費轉飲cappuccino 的確好多泡沬😂😂😂味道普通  另外叫左個咖哩羊架飯 忘記影相 咖喱味道很好 羊架一般茶餐廳質素 都係試下無妨！
cry	貴野亦都無好嘢 見新開張，又無人排隊，同女友兩個嚟試下，點知中伏😰........以為平嘢無好嘢，點知貴嘢都係無好嘢......  叫咗份韓式微辣年糕，點知喺辣味醬撈粉團，賣成$25一碟比人，仲要得果幾舊，食到一肚氣。劣評.....  仲有果個餃子和牛漢堡，衰過食M記果個肉醬包，啲餡料漏到周圍都係，牛又無牛味，賣$38蚊，食呢個包貼錢買難受。  叫左兩杯野飲，黑糖薑母茶同芝士奶蓋綠茶。味道好一般。我諗是但一間店台式野飲都吾會差得過佢。 
smile	多款吸引佐酒小食 開業好像而達十年之居的居酒屋，朋友帶路下來嘗嘗。   整個餐牌都好吸引，幾經辛苦先點咗一堆食物。當然先有爽脆海葡萄，點小小醋汁，吃得是口感。 沖繩腐乳，質感更似忌廉芝士札實啲。味道頭一啖有啲甜，之後有啲咸同苦，總之就怪怪地。 辣辣地嘅韓式生魚腸，好有咬勁，都幾過癮。 以為係串燒嘅醬油雞肝，超香嘅肝味，質感超粉綿，醬油味香甜入哂味。 本來係牛嘅烏冬，好好咁幫我轉咗做豬版本。烏冬幼身爽滑，湯底咸小小。轉咗嘅豬軟骨入口即化，好好食。 腩肉串燒，油香四溢，肉味濃。 
ok	野食一般 蛋撻唔錯 🍴蛋撻 😃 呢間車氏我都係朋友帶我黎 我先第一次試 . 坦白講 野食一般 但環境舒服 d staff連姐姐都好有禮 , 幾啱 high tea下  同朋友傾野 大家要預留野食都貴貴地 😂 一般既野食中唯獨個蛋撻唔錯 細細個 蛋撻 熱辣辣 佢個皮好夠香脆 厚身但唔會太痴牙 入面都幾夠蛋香 帶 d彈牙口感 唔係好淋嗰 d都唔錯 🥚 個人提議1點9 至3點半 pm有5 折 呢個時候去就抵食 #點心 #酒樓 #蛋撻 Score 平均分 <6.8/10> Taste 味道：👍🏻👍🏻👍🏻 Present 外觀：👍🏻👍🏻👍🏻 Decor&Hygiene 環境衞生：👍🏻👍🏻👍🏻👍🏻 Value for $ 性價比：👍🏻👍🏻 Service 服務：👍🏻👍🏻👍🏻👍🏻👍🏻 ~~~~~~~~~~~~~ #車氏粵菜軒 灣仔駱克道54 號博匯大廈4 樓 ~~~~~~~~~~~~
cry	真係新竹米粉？ 行完成日山，五點嚟到呢度諗住食個台式下午茶。 打開menu，發覺餐牌有八、九成係港式食物…咁點解要打住台灣菜既旗號？ 叫咗個台式新竹米粉餐，下午茶時間-$3，連普通野飲。($37) 問店員轉珍珠奶茶加幾錢，佢答加$10！ 本身差價只係$5咋喎，你唔好去搶？ 最後叫熱檸水算。碗粉跟兩個餸，揀咗花枝丸同豬頸肉。 一上菜已經 咗。乜呢隻係新竹米粉咩？無論賣相定味道，點都似係普通廣東米粉喎！ 新竹米粉應該係近似粉絲，半透明咁，呢隻好明顯係白色喎！ 最離譜係，叫新竹米粉係比其他粉麵 架！有 之嫌！ 個湯底好似好清，一飲就知道落咗好重味精。嗰一塊生菜幾黃吓 花枝丸雖然有真花枝係入面，但極甜！加工得太犀利了吧？ 成碗粉最正常係豬頸肉，但最憎擺埋落碗粉度，搞到成碗粉油晒。 呢間咁既野竟然咁多好評，好明顯中咗大伏囉。 而且食個下午茶竟然同係街坊茶記食午餐一樣價錢，真係食到一肚火。
smile	收工去食日本料理😍 長沙灣一向多餐廳仔，但好少日本料理，呢間都算係質素幾好既選擇 Yuyu黃金卷(芝士、吉列蝦) 見係招牌野就一試啦 芝士輕輕燒過下都幾靚☺️ 炸蝦反卷正常質素啦，但食落都唔漏既 ‧ 精選串燒、壽司4客以上有8折 · 另外有張紙仔比客人剔既 壽司有一客有兩件：大崎蟹柳、鰻魚、灸三文魚腩、灸珍寶帆立貝 壽司都幾抵玩，尤其灸三文魚腩，燒得幾靚，油香味幾出（我好少讚三文魚😂） · 串燒：金菇肥牛卷、安格斯牛肉串、兩串蒲燒鰻魚 呢度啲串燒我幾欣賞，一來可能有折🤣二來其實質素幾好 安格斯肉質淋滑、牛味重 鰻魚燒得都好靚，見佢平，我同男友一人一串😋正！  金菇肥牛就正正常常啦🤪 · 櫻花蝦炸豆腐 呢碟本身純粹見到人地影相幾靚，款式都特別就試下，上碟好靚，櫻蝦就正常脆香味啦，但即叫即炸，豆腐又熱又滑😋 · 牛肉稻庭烏冬 茶碗蒸 呢兩款就正常質素，唔多講啦，都屬於平價既
ok	平安馬卡龍  上網見到呢間有平安馬卡龍買,咁得意,於是即去睇下呀。 平安馬卡龍,每個$15。 買左兩個來試,造型同平安包一樣,好得意呀。 味道果然好甜,有少少茉莉香,貪過癮可試下呀。 
cry	食物差，服務態度仲差！😡 從來無打過食評，但今次決定打上黎。  大澳天氣熱，諗住買啲冰涼既野食下。見到威尼斯酒家出面有新鮮冰波蘿同西瓜食，每個塊十蚊。價錢唔係平，但遊客地區好多人唔愁無客，都買黎試下，要冰西瓜同冰菠蘿各兩塊，俾左40蚊之後，個男人俾左啲唔冰既我地，完全係軟淋淋既，咁樣叫冰咩？咁叫凍咋。之後就叫個男人換啲冰啲既，點知佢話「係咁架啦，唔要就俾返我，我無咩所謂」勁串，原本我都想唔要，點知同行友人話算啦，廢事煩我地就買完走左。  啲西瓜係普通一塊凍西瓜，但完！全！唔！甜！ 而啲菠蘿就係普通菠蘿，連凍都算唔上，又唔甜。再加上佢地既態度，雖然唔愁無生意，但都唔可以欺騙消費者。去街市買菜都可以揀新唔新鮮呀，依家你連揀都無得揀。  如果想食「冰」菠蘿，千其唔好係呢間野埋。態度咁差，以後都唔會再幫襯，甚至酒家入面都唔會。 
smile	九龍城有個小曼谷😜 九龍城有個小曼谷😜 對小曼谷最印象深刻嘅莫過於門口一直向你揮手嘅吹氣公仔😝 聽人講呢間餐廳嘅泰國菜非常高質 今次終於可以一試了！ 見到裏面有live Band嘅不過九點先開始 所以無緣聽歌仔啦🙈 🔸 明爐香檸汁蒸桂花魚 $248 去到每一間泰國餐廳都會叫明爐魚 香檸汁非常惹味 有蒜頭又有辣椒 忍唔住飲咗幾啖😜 桂花魚本身魚質嫩滑又冇咩骨 索晒湯嘅味道 啱晒我呢啲唔識食魚嘅人🙈 🔸 泰王咖喱炒海鮮 $238 黃咖喱再加洋蔥、蛋白、三色椒仲有香芹 非常香又惹味 所以我再加配左蒜蓉包 希望可以舔晒啲汁😂 海鮮方面有大蝦、大蜆、青口同魷魚 隻蝦好大隻 蝦頭亦都有好多膏 大蜆青口同樣爽口🤩 🔸 安格斯燒西冷牛小排 $228 牛小排嗌左5成熟 但上枱就似七成左右 燒得好香 牛味都濃 美中不足就係熟咗少少🙈 🔸 龍眼冰 甜甜地裏面仲有啲龍眼肉食 正！ 🍽 小曼谷海鮮燒烤屋 🔎 九龍城太子道西398號御太子地下1-3號舖
ok	黃大仙小籠包 每次去完黃大仙 都心思思想去食小籠包 今日都唔例外 地點好就腳 一出地鐵站入商場就見到 由於太肚餓 今次點左 1）小籠包 2）素菜叉子 3）甜酸魚塊 4）素蒸餃 5）清炒白菜6）凍豆漿  上菜時間好快 小籠包 賣相唔錯 皮夠薄 夾起冇穿 肉汁夠熱 美中不足 今次覺得 肉feel到有穌味   素菜叉子 叉子好夠熱 冇影相  甜酸魚塊有驚喜 平時食開 係微暖 今次煮起好夠熱 脆脆地 甜酸程度 剛剛好   素蒸餃 食落唔覺得干  蒸餃黎講算係唔錯  清炒白菜 食落有d 苦  豆漿正常 員工態度友善 上菜時間快  下次都會再黎 
cry	無下次！我寧願食ok7仔！ 不得了！未試過食街頭小食可以食到後悔 25蚊，撈麵套餐，撈麵+4粒魚蛋+4粒燒賣。 如果貴得黎好食都可以接受，又貴又難食，執左佢喇！ 撈麵，福麵+豉油+福麵包粉，凍既，粉唔勻。做法好簡單，一早淥定個福麵，到有人嗌喇，唔駛整返熱架，加粉加豉油，撈兩野，起菜 魚蛋，可能係各有喜好，但我真係唔好呢隻質地，好實淨。原價10蚊8粒。 燒賣，普通野，唔值原價15蚊8粒。 我幫你交租唔緊要吖，你唔好咁過份吖，仲差過ok7仔！ 如果你係行過口痕，見明星效應想試下，你呢d叫助長歪風！麻煩你行多兩步幫襯ok，對自己好d！亦對其他人好d！呢間野真係早執早著！ 
smile	滋味冬瓜盅火鍋 呢日天氣突然轉凍，冇嘢好得過放工約埋三五知己去打甂爐。呢日我哋就揀左新蒲崗爵祿街嘅呢間玫瑰餐廳陳儀興，貪佢又近又抵食。 入到去見到餐廳已經坐咗好多枱客，就知今餐冇揀錯。 點咗個冬瓜盅湯底 - 以豬骨熬制嘅湯底入邊除咗冬瓜外，仲有矜貴嘅花膠、鮑魚、海參、雞塊……等等，花膠大塊旦牙，鮑魚爽口鮮甜，海參爽滑，上枱時侍應仲提我哋飲咗湯先，湯底鮮甜味美，呢個湯底CP值好高，推介！  安格斯肥牛 ($168/大) - 牛味濃郁，口感爽得嚟唔嚡口，都幾大碟，以$168嚟講，相當抵食。 不見天 ($88) - 第一次以不見天打甂爐食落豬肉味鮮甜，口感爽滑。 美國桶蠔 ($158) - 大隻，蠔味濃郁。 脆鯇魚腩 ($68) - 十分新鮮，味道鮮甜，肉質爽脆。 豆豉鯪魚餃 ($43) - 以豆豉鯪魚包水餃，夠曬特別，味道相當唔錯，絕對值得一試！ 響鈴卷 ($33) - 香口鬆脆，同個鮮味湯底當然十分夾。 唐生菜 ($18) / 娃娃菜 ($18) - 新鮮抵食 辛辣麵 ($13) - 最後食埋個辛辣麵，呢餐真係相當滿足。 
ok	食回憶 廣城冰室係上水唯一一間冰室，已經有好多年歷史，長期都好多人食，呢幾年仲多左唔少遊客過黎食。 牛肉通雞治凍奶茶係我嘅必食之選，牛肉通加左啲薑絲，辟走左啲味之餘，仲有辣辣地嘅味道！都幾惹味幾好！ 但啲通粉長期都有啲偏淋，老人家冇牙個啲都可以食得落添呀！不過黎食嘅係回憶，唔會介意咁多嘅！ 佢呢度嘅辣油真係不得了，自家製。加少少就令個通粉更加香口！ 呢度最特別就係佢地個紅豆冰，個三角柱冰柱好特別，好適合打卡！紅豆都足料！唔錯！ 
cry	比頹飯更頹 西灣河lunch唔知食咩好,見到間菜餐廳坐爆哂諗住實冇死 點知中哂伏 佢有是日午餐,不過唔太岩食,叫左個3餸飯,揀左蘿蔔,菜甫煎蛋,雞翼 唯一好就係連野飲囉！ 個飯一黎到,見到個飯乾爭爭,汁都冇滴 結果問侍應拎左支美極,啲飯先叫有啲味,濕濕地 食鼓油撈飯真係比頹飯仲頹囉！ 蘿蔔係淋,但好老,超多根 雞翼就正常味,唔太咸,有少少鹵水汁味 最差係隻蛋,得一少角,半隻蛋都冇 菜甫得幾粒,蛋亦過熟 $33唔通就係呢啲質素？ 
smile	宇宙最強煲仔飯🤤 宇宙最強煲仔飯🤤 ～～～～～～～～～～～～～～～～～～ 秋意來了！又到左食煲仔飯嘅季節，煲仔飯最緊要飯夠乾身同料靚，依間歷史悠久嘅茶餐室就做足，傳統又得，新穎亦得。 邪惡芝士煲仔飯配雞肉加窩蛋（$73） 色香味俱全，飯面係水牛及車打芝士拉絲拉到傻左，雖然係芝士，但唔會膩，原因係加左洋蔥同粟米，加左窩蛋令成個飯更滑身。 流浮山金蠔拼蝦乾煲仔飯（$133） 茶餐室嘅招牌菜，正中出產於流浮山嘅金蠔，蝦乾帶蝦嘅鮮味 北菇滑雞加臘腸（$73） 北菇可以香D，滑雞唔算好滑，臘腸半肥瘦。 炸雞中翼（3隻）（$26） 有童年回憶，雞中翼有懷鹽味，一定要趁熱食，脆得黎唔會滴油。 話梅檸廉 老闆推介就試下，話梅大大粒肉，加埋檸檬，本來係好酸，但加左好甜嘅忌廉，剛剛好。 ～～～～～～～～～～～～～～～～～～ 
ok	芝士火鍋 天氣開始冷大大小小既食店都出暖暖食品，pizza hut都唔例外已經見到有芝士火鍋餐牌呀！今日放假行完街肚又餓腳又攰最啱就係嘆番個豐富晚餐啦！ 唔知係咪出新既關係定其他人唔知到有芝士火鍋？ 個個食客經過我枱都眼定定望住我煲芝士火鍋，夠竟佢哋未食過定唔知哩度有？？ 講番我個芝士火鍋先一大煲熱辣辣芝士火鍋上枱喇，濃濃既芝士味同少少白酒味滲出來好香，配料都好大份兩個人食就啱啱好  配料有六款。。。鮮甜大蝦、紐綸堡腸、精緻法包粒 香脆雞粒、美國瘋薯條 帆立貝 大大粒好新鮮 
cry	無下次 開左幾個月，諗住咁近咪試下！叫左個麻辣水煮牛同麻辣雞煲，點知上枱一試味 係就係水煮，不過係用清水煮，完全唔辣，d肉又老，hea 到無朋友，叫佢加辣就俾左所謂「得獎」辣醬，辣係辣不過唔夠香口，可能係本人唔識欣賞，所以加左少少有番d味就算啦！ 麻辣雞煲就好少少，有d辣味，不過都係食唔落口，不過食完真係好似無食過野一樣，完全唔想/唔會再去食囉！仲要話係美國有總公司，都係番美國🇺🇸算啦，香港呢個美食天堂唔岩你玩架啦！ 
smile	東涌 正宗潮州菜 今日同朋友行咗成日東薈城嘅outlet，總算有收穫 ，晚飯時間四周圍嘅食肆都排曬長龍，我哋選擇咗試下呢間 "滿樂" 潮州菜館。 這間菜館面積很大，裏面亦座無虛設，好彩都唔算等得太耐。    我哋坐近落地玻璃位置，樓底算高感覺舒適。 這個杭州菊花真係充滿花香，入口清新，加上餐前小食，正好為我們熱熱身， 消消滯 ！  招牌 "鹵水鵝肉拼盤" 包括有靚鵝片、墨魚片、豆腐、豬腩肉及雞蛋。鹵水汁很入味但味道不算太濃，鵝片肉質柔軟，豬腩肉十分肥美，魷魚片很爽口彈牙，豆腐索滿鹵水汁嘅精華，入口份外滋味 ！  杏汁白肺湯，十分滋潤養顏，豬肺清潔得很乾淨，入口爽甜，整個湯底滲透著杏仁蓉嘅濃郁香味，飲完一碗之後，見到個碗底簡直有如掛杯一樣，充滿杏仁蓉既微粒在碗內清晰可見， 真材實料 ！  欖菜肉碎四季豆，四季豆炒得很翠綠，入口爽脆，淡淡嘅四季豆配上鹹鹹香香欖菜、肉碎，潮州人用嚟送飯 ……絕配！ 欖菜肉碎炒飯，蛋網蓋上炒飯， 炒飯粒粒分明，十分開胃 ！ 
ok	舒適的餐廳 當復活節遇上星期六, 西貢人流多得很, 想嘆個下午茶, 要搵位真係唔容易。呢間餐廳位置唔近大街, 可能因為咁唔使等位就入到。環境唔錯, 枱與枱之間夠闊落, 梳化亦算舒服。我叫了個全英式早餐(全份), 份量唔算太大, 108元, 味道不過不失, 正正常常, 以呢個環境同地理位置, 可以接受。我太太叫左個黑松露沙律, 有個幾大個的牛角包, 都算唔錯。服務員是一位叔叔, 態度很好, 我地又問佢拎牛油, 又黑椒等等, 都仲係笑容滿面, 仲同我地有講有笑, 呢樣最加分。 
cry	希望越大，失望越大 新年頭，諗著佢個名好聽，而且報紙亦有介紹，所以揀咗呢間食晚飯，可惜大失所望！係筲箕灣東大街行到最尾，就可以見到呢間店舖，細細間但都算乾淨整潔！晩飯時間，只得兩三張枱有人坐，但亦有人外賣。叫咗一個賀年套餐，另叫一個魚翅撈蕎麥麵，賀年餐裏面有一part係要三選一，我哋揀咗心想事成即係海參生菜包，其實就係海參切粒，然後加上大量wasabi撈埋一齊, wasabi 蓋晒海參味道，仲超辣，超難食！蠔油鮑魚撈麵，鮑魚切薄片細細塊，仲有舊菇好硬，啲汁好咸，麵好似一團粉亦有啲硬，完全唔彈牙，無口感！湯就係杏汁燉花膠白肺，無胡椒粉，唔夠入味但都算ok! 而另一個餸瑤柱蛋白扒生菜，用咗唐生菜，唔夠西生菜好味，而且好多油！甜品紅棗杞子燉柑桔雪蓮子，又咸又甜😖勁唔好味！最後嗰個魚翅撈蕎麥麵，可以冷上或者熱上，我哋揀咗熱上，但都唔太熱，都算ok! 平價錢食花膠，魚翅同鮑魚，都不要期望太高了，不過我都係一次過唔會再去！ 
smile	滿足嘅一餐任食火鍋 一到冬天就想食火鍋，而任食係我一向嘅選擇，因為唔駛煩，而且價錢仲可能平過係屋企食。 豐碩火鍋一入到去就見到好多活生生嘅海鮮，對於鍾意食海鮮嘅人黎講非常吸引。 火鍋其中一個最重要嘅元素當然係湯底，今次簡個雙拼，而我哋火鍋料嘅選擇都係針對肉類出擊。 肥牛當然唔少得，肉質其實唔錯，對於呢個價錢任食黎講都幾抵，而且雪火分佈得幾靚，而河粉驚喜地滑，而飲品亦都係任飲，鍾意飲酒嘅 人可以無限任食燕京。  總括黎講，呢間算係非常抵食嘅任食火鍋，上菜好快，質素都對得住個價錢，如果唔想煩又想打邊爐，呢個係唔錯嘅抵食之選。 
ok	必食墨魚頭 Ben哥米線，並唔係一間新開嘅店舖，聞說老闆同以前嗰間係一樣，只不過shareholders唔同咗。  呢度落單，並唔係好似一般米線鋪，要用紙圈低你要食咩餸同米線要幾辣， 而係要喺個位度大大聲叫出嚟，等阿姐喺cashier用電腦幫你落單，算係呢度特色之一。  今日下午茶時段，叫咗碗豬軟骨墨魚頭墨丸米線。 呢度嘅豬軟骨係有脆骨嘅，食落相當之有咬口。而墨魚頭就係呢度嘅出名食品之一， 十個有九個都會叫， 反而個墨丸就麻麻地，太粉。  湯底叫咗少辣，不過同唔辣冇乜分別。 下午茶時段，飲品免費。 唔使60蚊，又一餐啦。 
cry	神級黑店 首先，餐牌上寫韓國海膽係以格做單位，加拿大海膽係以隻做單位，咁諗住加拿大係原隻嗰啲啦，點知黎到係一格格，都算，你原格上無工夫要做都要等廿幾分鐘。 兩隻生蠔又係要摧先有，解釋話佢地出錯單變左做英文睇唔明。不過生蠔係ok 既，個汁都好味。 嗱。。壽司質素呢就差過爭鮮既，選擇又少，又無味，仲要有件壽司卷住條頭髮，係"卷住"，我係可以蚊住條頭髮拎起舊壽司OMG! 算啦，可能呢度主打燒物呢，唉。。真係諗多左，都唔明點解要叫大連大鮑魚，叫鮑魚仔咪算囉，又淡茂茂，一啲都唔炸蒜囉。個扇貝皇一隻切粒一隻原隻，其實點解要咁做？原隻嗰隻仲要癡曬殼，癡得好實，食唔到=( 嬲嬲地又覺得好好笑，咁難食都仲有人食既，又唔係平，跟著去左隔離東大街食，因為一啲都唔飽，賣單五百蚊，食左一肚氣。。哈哈哈 
smile	抵食馬拉菜🤤 好耐之前食過喺桂林街嘅另一間 唔知係咪都係蘇媽嘅分店 唔駛排隊 但細間好多 嘢食好一般 終於揾到機會試過正宗蘇媽蘇媽！ 夜晚9點左右到 少啲啲人 不過都係要等幾張枱 兩個人試唔到好多嘢食🥺🥺🥺 叫咗一個麵兩個小食做宵夜 招牌✌🏻好多人叫又平 必食！ 多士烘到好脆 咖央好濃味足料 啖啖都食到🥳 唔會好甜太漏 餐牌上寫配通菜 不過無晒所以轉咗生菜 魷魚好爽一啲都唔韌 不過個汁太辣 我本身唔食辣 所以食咗幾啖無食了🤫 鍾意食辣嘅應該會覺得幾香 佢都係餐廳推介之一 可以試試 足料！好多牛肉仲有薯仔 都沾滿醬🤩 個醬撈埋油麵好食 不過對於我嚟講都係辣咗啲.... 不過牛肉係好淋嘅🤪🤪 食咁多辣嘢 唔叫杯凍飲解辣唔掂🥺 偏甜 唔會得檸檬酸味 好多好食嘅薏米粒🥳 仲有好多好多嘢想食！ 搭枱嘅招牌老鼠粉一上枱打開蓋好香！！ 下次等夜啲少啲人再試🥰
ok	失望😢 細細個既時候經常食扒王之王 個陣有好多間分店 以前覺得好好食而且價錢又唔貴 去到就黎屋企附近既分店無左 佢既分店越黎越少 前個排咁啱見到仲有扒王之王 香港淨返既唯一一間 好想去食返童年既味道 所以特登去試  但係比以前差左好多 同以前食既感覺差好遠 覺得有啲失望(可能係同細個食既差太遠 因為自己已經好多年無食過扒王之王 淨係記得細細個成日去食 好鍾意食 印象中應該係好好食既 所以個落差都幾大  不過佢既環境都算係舒適既 而且以西餐黎講 假錢係平既 但係味道真係麻麻 覺得如果食呢間嘢既話 應該係因為回憶 
cry	唔會再去既晚市中餐 一入到間餐廳，星期五晚飯時段都無咩人已經心感不紗。嗌左個2千尾既六人餐：第一碟上既乳豬得六件😂一人一件🙄，可能係食精緻小食，恕我唔識欣賞。每人一碗燉湯，不過不失。隔左好一陣，先黎左個盤菜，再陸續上嗜嗜菜煲，炒飯，加埋杏仁茶，埋單34XX千(連開瓶費300)。每道菜都偏咸，盤菜既食材及味道無驚喜。講梗人均消費係5百幾既時候，哩個價錢並未達標，服務亦只係正常，但份量實食得飽。總括而言，我係唔會再黎哩間食晚飯，亦都唔會介紹比人。 
smile	Relaxing Day 同個好朋友去山頂欣賞下香港既風景.. 估唔到係香港都有 Bubba Gump, 係美國返黎既我地一於決定去重溫美國既日子, 都想知道香港同美國既 Bubba Gump 有咩唔同. 一開始個 Setting 同美國差唔多, 最好既地方係我地既位可以鳥瞰香港既景, 已經羸左十條街. 我叫左 Accidental Fish and Shrimp. D魚同蝦有些少Overcooked, 食落去有少少老. 不過D汁有美國既程度 (一開始擔心會迎合香港人口味而影響味道), 整體黎講都唔錯. P.S. 我個朋友叫左個 Shrimp Sandwich, 跟餐既薯條好似唔係即叫即炸, 完全係"軟趴趴"
ok	唔同晒喇  8蚊件，好乾。 以前返學放學經過都會成日買，4蚊件，好鍾意買黎食，鍾意佢唔酸又夠甜，發得又高又爽口。 今日行開經過，就買返件嚟懷舊下🙂。 味道就keep到同以前一樣，甜得來唔會酸，而且佢都發得同以前一樣咁高。 但唔知係咪因為多人買咗，老闆想更有效率更快手，一早已經切開一件件入晒袋，所以件糕邊位乾晒硬晒。以前係一大底白糖糕，要買嗰陣先切件所以都可以keep住軟得黎又爽口，而家已經完全唔同晒嚕，有啲失望。😔
cry	最難吃的羊扒出現了 來過幾次吃晚餐，不錯。但是上得山多終遇虎，同一間餐廳吃的多終遇鐵板 。 太太叫了雜扒，那羊扒超級膻，好久沒吃過這麼膻的羊了，服務生還一臉意外，這就是羊啦！一般來說羊肉中的4-甲基辛酸和4-乙基辛酸含量太高，也就是短鏈脂肪酸和硬脂酸太高是引起羊肉羶味的最重要原因，應該是成年公羊才會這麼難吃，不過提子包和湯就增色不少 啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦卡拉卡拉啊啦啦啦啦啦啦啦啦啦啦啦啦啦啦啦啦啦啦啦啦啦啦啦啦啦 饿腹耻，犹未雪。食客怨，何时消。 欲用刀叉奏響美味佳餚的樂章。 但！ 难咽饥餐寻无膻，苦笑渴饮忧难解。 吃不下，收拾残羹，仍饿也 
smile	足料湯底🤤 同朋友趁天氣仲有小小凍乘機打番個邊爐，我好鐘意食辣，而朋友唔太好辣，我地就點左酸菜白肉鍋拼麻辣鍋 ($128)，一次過滿足兩個願望。😍本身個鍋已經有好多配菜，麻辣鍋有鴨血同冰豆腐，而酸菜白肉鍋自然有酸菜同白肉啦，份量夠哂～仲可以免費追加一份鴨血或酸菜白肉，我地揀左酸菜白肉～ 今次另外點左嘉美農場鮮雞 ($108)，係無骨嘅雞肉，我同朋友都食得十分滋味。 個人好鐘意食黑木耳 ($58)，所以今次都有點。黑木耳好爽口，吸收埋湯底嘅精華，同麻辣鍋係絕配。🤤 韭菜水餃同鵝肝墨丸質素中上，係打邊爐嘅好選擇。鵝肝墨丸入面真係有鵝肝，十分驚喜～ 
ok	食辣麵中伏 無諗過日式拉麵店GE辣麵會係四川GE辣....我來得日式拉麵店, 梗係想食番日本GE辣....湯底仲要係麻辣....又咸....  麵條是幼身的, 無咩特別, 有2塊叉燒, 半肥瘦, 如果全瘦會岩我地口味D 又5可以怪佢地, 只怪我地揀錯辣都麵,應該都係揀番其他湯底 反而餃子有驚喜, 係一口餃子黎, 煎得夠熱夠脆。入面有九菜有椰菜有肉, 肉仲要好多, 5似出面多數都係菜, 應該係自己包的, 足料, 好食。 
cry	極差又嬲的一個晚餐 未試過食到一半難食到走....  琴晚同老婆經過，諗住試下，坐左係出菜位出面 我點左個肉眼拼龍蝦餐，老婆就叫左個忌廉黑松露扁意粉。個阿姐問我加唔加$15 轉大龍蝦，本身我係龍蝦迷，所以加左  先黎左個黑松露扁意粉。老婆一食落去已經feel到出事。無忌廉味，扁意粉有鹼水味，食左幾啖已經停左手，食唔落  到我果個肉眼拼龍蝦，由於坐係出菜位出面，見到佢出菜，然後聽到個其中一個廚房講："佢係要大龍蝦wo"....然後另一把聲話："是旦啦，照上la...." 全部比我地聽到曬 佢上左菜，我問個侍應，我地加左錢要大龍蝦wo.....佢死話果隻龍蝦仔已經係大龍蝦....算，如果好味我都算 一食落口，d龍蝦肉係霉.....吐都吐唔切 再試塊肉眼，係好淋，但係完全係屋邨茶餐廳用鬆肉粉嗡左1萬年既淋.....  最後甜品都唔食埋單走人...  永世唔會再幫襯  
smile	老字號潮州打冷 老字號， 潮州打冷  細細個對於潮州打冷有一種情意結， 所以成日都好想食。  小妹本身住紅磡，食潮州打冷都係去忠記或者街市上面食嘅。  有個朋友仔住新蒲崗，佢大力推薦呢一間 陳儀興飯店所以就去咗喇。  我同細佬入到新蒲崗 ，轉個位就搵到飯店  餐廳入面個姐姐好nice，笑容好好， 畀咗個卡位我哋坐，仲幫我哋話乾淨曬張枱以確保系乾淨  (地址位於新蒲崗崇齡街40號， 黃大仙地鐵站b2出口一出 就有架綠色小巴可以到㗎喇)  入到 飯店 你會發覺佢地方比較寬敞，唔會話好迫， 店入面嘅潮州打冷小菜真係多到連菜單都放唔曬，大家去食嘅時候可以望下牆上面嘅相 有時就會有今期推介㗎， 咁就可以幫一啲選擇困難症嘅朋友  滷水鹅， 鹵水汁香料豐富入味非常 肥瘦適中肉質嫩滑。 鹵水嗰陣味唔會淨係停留喺表面，仲要入曬肉入面，喺出面食鹵水鵝，有時會有鎮壓抑味～但呢度完全冇嘅份量又夠 蠔餅脆漿唔會鬆泡泡，蠔仔分配適中，肥大肉厚， 猛火熱油炸到脆卜卜，好大碟頂真抵食， 避風塘炒蜆，夠辣夠嗆，炒蜆肥美， 雖然蜆肉唔係大大隻， 但係食得出件件都係炒過嘅避風塘味道。 重點係佢係有一種四川麻辣嘅味淡淡仔嘅馬香但又唔會話好重重點係蜆肉冇沙，入哂味。 泥打冷 梗係要嗌返支可口可樂呢配啦， 食完之後都覺得好飽呀。 
ok	皮薄多汁小籠包 無諗過佐敦一個個小小既地方就已經開左好幾間上海菜，雖然我自己中意食生煎包多過小籠包，但係有生煎包賣既鋪頭都唔多。 見經過又唔多人就試下佢地個招牌小籠包。 午市有58蚊套餐包一個麵或者飯再加一個小食同野飲。 我揀左擔擔麵同小籠包4個。 之前食過擔擔麵係乾撈當時覺得好好食，但無奈香港既擔擔麵多數係湯麵，不過佢湯頭好香，有濃濃既花生香味。 連肉碎都好鮮，之前食過d肉碎係冇咩味得d調味料味咁。不過d花生就冇咁好食，可能放耐左有d淋同埋冇咩花生味反而有d放耐左個d味。 但麵就軟硬適中，唔會過淋都有d咬口。 到招牌小籠包，個皮就係好薄，但係都唔會好易穿流d汁出黎。d汁就咁試都有好香既上湯味，要整到皮薄已經唔易，個汁都好更加唔易，如果唔多人都可以一試。 
cry	難食嘅all day breakfast 杯檸茶完全冇茶味 個雞排係乾爭爭 隻蛋過熟 薯餅碎嘅 一夾散哂 魚柳冇味 最好食就係罐頭茄汁焗豆仲要收88蚊 係西貢食到呢間野我真係好失望 冇諗過個all day breakfast可以咁失敗 只能說浪費食野嘅quota 唔會再去呢間野 ps 嬲到相都冇影食左2啖就走左😡😡大伏！！！ 
smile	食過返尋味~ 下次一定要再黎呢間食海鮮!! 一路都知道鯉魚門海鮮好出名，但係就一次都未去過～ 第一次去就係跟屋企人食！一行到入海鮮街就見到呢間漢記，見佢門口好多生猛海鮮，就揀左呢間試下佢。 叫野食既時候偷偷地望左下隔離檯食乜，點知碟碟充滿住驚喜，講起都流口水啊～～ 講返琴晚食左咩先： 《鮑魚鵝掌》 我去親邊見到鮑汁xx都會叫，但好多地方一係就好澀，一係就唔夠入味，但係呢款係埋大大隻鮑魚加鵝掌！ 我連菜心都食埋 超級入味～ 《蒜蓉粉絲扇貝》 屋企人的至愛～扇貝大大粒，同粉絲一齊食幾時都咁夾  《芝士焗龍蝦伊麵》 芝士舖面超邪惡～～仲要好厚一層！溶埋落伊麵度簡直就係完美～ 啲龍蝦肉好新鮮，又夠大隻，啖啖龍蝦肉咬落去都好juicy  《椰皇》 特別推介！！！唔同於平時甜品店食到個隻椰皇，呢隻聽老闆講係自家製，所以我食落係清甜啲，無乜人工味（唔識講但真係天然啲），尤其係食完海鮮後個口鹹鹹地，食返個甜品清爽晒！  總之我地會再黎！值得一試 
ok	必食白咖哩豬扒 今天黃昏時段來到尖沙咀金馬倫道，好肚餓搵嘢食，嚟到沙嗲王一定要懷緬一下讀書時候成日食嘅白咖哩香茅豬扒飯，易家仲有新飲品。 把餐牌揭來揭去，最終都係選擇了白咖哩香茅豬扒飯，試埋佢嘅新產品~凍奶茶配咖啡啫喱。  只坐了一會，豬扒飯便送上，上次食都冇咁快，心感不妙，果然，豬扒凍了，只有個白咖哩汁比較熱，唉！有點失望。 賣相依然吸引，豬扒依然炸得香口，不過唔夠熱，食落怪怪哋，浸落啲白咖哩汁度，感覺好一些，因為肚餓，最終都食曬。 奶茶表現ok，咖啡啫喱有咖啡味，唔太突出，一試也可。 晚市只可散叫，午市套餐包飲品較抵食。  
cry	期望越大，失望越大 呢間野成日都係網上見到，又成日排晒長龍，一直都好想試！近排見佢出新野，個樣非常非常之吸引，見到都流晒口水！ 於是終於過黎食。 不過可能期望越大失望越大啦。 佢嘅流心原來只不過係上面倒上朱古力醬。個soufflé pancake好乾，一d都唔airy 同”eggy”，似食蛋糕多d。個朱古力醬朱古力味濃，但比較漏，好快就濟。  不過可能佢其他Pancake好食啦！見咁多好評又咁多人排隊，應該唔會咁差嘅！下次都係試返佢regular menu 嘅 pancake 啦。
smile	臥虎藏龍之工業區美食 工作關係，呢幾日要黎葵涌做野，lunch時間，同同事係呢邊人生路不熟，隨便入一間多人既食店開餐。    呢排工作忙，少食住家飯少食菜，諗都唔駛諗，一定係食菜飯！只係諗食咩餸，見隔離枱叫豬扒炸得幾靚仔就跟。 午餐跟飲品，凍豆漿，好飲唔太甜，我覺得岩岩好。 上海排骨菜飯跟糖醋汁 : $45  炸豬扒既豬扒係偏肥個種，所以好juicy肉質嫩滑，炸完都外脆內軟，好食到再想食多塊。    菜飯樣好ok，因為菜仍然係綠色既，最怕有d菜飯d菜焗到變左枯黃色，而且沒有油膩既感覺，呢個價錢的確CP值超高。 呢個口水雞係同事食既，樣靚仔，同事comment 辣得好過癮而且雞肉好滑。叫我下次要試下。 
ok	致收工很想會一會靚雞喝一碗靚湯的人 唔知各位朋友仔會唔會好似我咁有時揀餐廳係睇佢有無老火靚湯飲呢，自細就對中式湯水有一種情意結，所以之前一見到呢間店舖有湯飲就入左黎試試。  個日我地比較夜先去到食，所以本身想食既野都無得賣，最後叫左個薑蓉鮮雞飯、無骨豬手飯同加左個鮑魚響螺雞湯。  兩個飯既份量都唔算細，反而對個湯既份量有少少失望  豬手無骨而且切到細細塊咁方便食用，豬手煮得淋身但唔係軟爛，所以唔會張住個口，唔會有種好滯既感覺；另外，薑蓉鮮雞飯既雞肉非常滑，而且一啲都唔肥，雞皮下面唔會有一層肥膏或者脂肪，真係幾新鮮亦都唔會有雪味。  最後，雖然個湯既份量係令我有少少失望，不過個湯超有鮮味，而且飲落唔油膩，不過中意食湯料既朋友仔要留意番係無湯料食架。  每次都會透過以下6大方面評分(滿分:30分) 味道 : 3.5 / 5  環境 : 3 / 5  外觀 : 3.25 / 5 價錢 :  3 / 5  服務 : 3.75 / 5 回頭率 : 3 / 5 總分 : 19.5 / 30  性價比 係等緊上菜既時候會有一杯羅漢果飲都幾特別，食物都新鮮同份量唔細，店家仲有唔同系列包括：醉、撕同湯飯等等既菜式，下次有機會就可以試試。 
cry	酸辣湯定酸辣水？ 屋企人搬返黎富安，第一日入街市揾食，店舖大部分都唔同左，開左幾間新食店，心情大好，就每間買d做晚餐啦 先係近hsbc機外賣店買左半隻雞，即場試左舊都幾嫩滑好味，信心大增，富安都有好野食了 行入d見到有間叫上海英姐排骨面，心意推介酸辣湯，即刻買返個試下先！  因為驚湯品外賣會變稀，仲專登問遲少少飲得唔得，會唔會變水架？可能係英姐既阿姐答得好肯定: 得~~唔會架！之後我終於明點解了...  因。為。佢。根。本。就。係。水！仲點會變水呢？！冇客都等左成十幾分鐘，一拎上手心感不妙，咁輕既！！個湯已經用茶餐例湯細盒裝，打開仲得一半咁，稀嬲嬲，湯少料更少，好似飲餘飲剩打包咁，咩料呀仲少過七仔碗翅仔！  即刻問阿姐點解咁水既，佢話係咁架佢地係咁，我話得一半既，佢話咁都叫一半呀？大佬個盒上闊下窄，半盒高少少有時直頭係一半都冇，佢地既態度令我原本大好既心情冇哂，入面廚房個姐姐仲叫出來話佢地個份量係咁！  好！我冇野好講，第一次買就迫我變最後一次，返屋企兩啖飲完個湯仲口渴到而家，唔酸唔辣得半碗仲要落味精，可唔可以唔好咁樣做街坊生意呀！ 
smile	日本零食大大大放題 -   呢期見到無印良品好多人買嘢， 小妹當然都要去趁下墟，睇下有咩好買、好食嘅嘢喇 @@    「唔買由自可，一買就死火」嚟形容我買完只係小食呢部分嘅心情係最恰當不過嘅。 1. 柚子柑橘糖（$10）：味道清爽，食落好口有微微嘅柚子味你口入面咁。 2. 朱古力玉米脆粒（$16）：最外層有朱古力，入面就好似平時食早餐嘅粟米片咁嘅feel, 好脆口！！ 3. 朱古力柿籽碎米菓（$15）：同朱古力玉米脆粒差唔多， 但入面就係柿籽米菓， 和風十足。 4. 綠茶忌廉夾心棉花糖（$12）：外面係由細食到大嘅棉花糖就唔洗多講喇。 重點係加埋綠茶味， 真係夾到無朋友吖。 綠茶控要注意喔。 5. 豆乳豆渣牛鈴蛋糕（$10）：細粒版嘅海綿蛋糕， 外面有少少糖粒， 味道唔錯。 6. 蘋果千層蛋糕（$15）：好香肉桂味 + 蘋果， 少少甜、唔太膩。 7.  醬油米餅（$10）：好似旺仔米餅味道，  再辣小小。 8.  辣味粟米片（$12）：一食就上引嘅薯片， 質感硬身，再帶少少辣味。 價錢相宜又可以買到優質嘅日本零食，無印絕對係不二之選。    __________  地址：太古太古城道18號太古城中心一期地下 66-66A號舖
ok	久别重逢 今曰晏晝同同事去咗上星期已约定嘅餐廳預祝我生日，幾乎兩年無嚟過呢度，有點久别重逢嘅感覺。 天氣又凍又落雨，真係要多謝班同事肯捱住冷雨去慶祝我生日。 咁凍三個女士異口同聲要熱湯做頭盤暖一暖，是日靚湯係蕃茄湯，蕃茄味濃可惜略酸，不過都可以接受，其他同事就揀魷魚沙律，魷魚都幾大塊，沙律菜都好新鮮，不過就唔適合唔鐘意食西芹嘅朋友。 至於主菜我地分別叫咗蝦仁寛條麵、羊扒同烤雞。蝦仁寛條麵份量好大，女士食就多咗D，羊扒得兩件，男士食又偏少。我因為好耐之前食過呢度D豬扒，覺得太硬，今次穩陣D，就揀咗我鐘意嘅烤雞，睇落賣相都唔錯，食落D雞肉都幾香滑多汁，不過同餐牌個名有出入，红酒汁烤雞伴車厘茄，個汁無红酒味之餘，車厘茄只得一小粒，令人有點失望！伴莱方面，我最欣賞個小薯仔，可能加咗牛油嘅緣故，感覺好似焗薯，味道好好！ :）而其它配莱，由於烤係我鐘意嘅煮法，所以有分加，但係黃椒對我嚟講生咗D。 甜品朱古力慕士球，我都幾滿意，有好香濃嘅朱古力味，唔太甜，份量啱啱好。 ......食完之後有同事話行11層樓梯返office......
cry	又林又凍嘅紅豆餅  難得放假去長洲relax下，自己又好鐘意食pancake，格仔餅，雞蛋仔，好似蛋糕質感嘅嘢食。。一心諗住食紅豆餅，紅豆餅＄6個，芝士紅豆餅＄10個，買左個淨紅豆味。俾咗錢接上手紅豆餅已經稱唔上暖，行出店外面即刻食，放到入口已經係凍咗，仲要淡茂茂無味道，個餅面同邊係林嘅 ，完全好失望。。浪費金錢嘅感覺。。 不過公道講句，食落口個質感唔差嘅，只係非常非常普通。可能天氣凍先令到個餅咁凍啦，紅豆餅呢類東東，都係熱辣辣嗰陣食係最好味。。紅豆餡都好夠嘅。 
smile	沙爹牛肉麵 星期日去咗海怡半島附近嘅玉桂山, 行到上去上面,成個南丫島一覽無遺,非常愉快, 落山之後,準備搭車走,見到有間餐廳,諗起突然間想食嘢,就入去食個下午茶 ,  百分百餐廳, 係一間茶餐廳, 下午茶叫咗個沙爹牛肉 流心蛋 公仔麵, 只係三十蚊,話咁快就有得食, 沙爹牛肉份量算少, 個湯底冇味精, 流心蛋 係重點之一 蛋醬浸落去湯底一齊食,  特別滋味  下午茶餐 除咗公仔麵之外, 連一杯凍飲, 只係需要加三蚊, 凍檸茶茶味不錯,  非常香濃,  最重要係 夠大杯,  33蚊 係依家香港嚟講,  算係不錯了 
ok	食得好飽的午餐 是日與同事午餐，之前成日經過但未食過，見到午餐個餐牌好似幾抵食，所以打算試吓~~~  壽司餐都幾豐富~~~ 原來每叫一個餐包一個吞拿魚手卷~~~ 同事點咗個壽司餐，望落感覺幾豐富，可惜我唔食生蝦，所以冇點呢個餐~~~ 我就點咗香煎牛舌麵，個麵都算百錯，牛舌係夠熱，但有一、兩件煎過多時間，所以個面太乾，肉就冇平時食開的彈牙感覺，反而覺得好軟熟~~~ 飲品係自己去雪櫃拎，有可口可樂、忌廉、橙汁等~~~  整體感覺係ok，而且好飽肚，總算值得再次光顧，特別係學生有學生餐價感覺會抵  
cry	早歺 一一一 差！ 早餐： 本想食雞翼撈公仔麵， 点知佢話早餐冇雞翼．但menu 明明寫住7：00am起有！ 我已經不是第一次遇見哩D歺廳！最憎！冇就吾好menu有啦！  之後本想轉食沙嗲牛麵轉米粉， 佢又話公仔麵就公仔麵，冇得轉米粉！ 佢menu其他歺有米粉，甘点解吾可以轉？！ 第一次遇見有甘既情況！  但係吾要炒蛋，又可以轉太陽蛋喎！「O」嘴！   沙嗲牛味ok. 但牛太林，冇口感．牛份量ok. 牛油多士ok. 炒蛋不太乾，ok.   p.s. not come again for breakfast 
smile	《幾好食午市點心》 週末同屋企人去飲過靚茶，1點去到等左10分鐘就有位了，可能好多人都等2點鐘下午茶  見隔離枱叫左籠叉燒包，勁大個好似好正就試下 黎到見到真係有成拳頭一個，皮薄餡靚，個叉燒醬香濃😋，叉燒又軟腍入味，好抵食👍推介之一 飯粒軟硬適中，排骨鳳爪好夠味，份量仲好多下，有成6-7碗👍好食到食左先記得影相😂 乳鵨又係好抵食，皮脆肉嫩😋肉味幾好濃，不過就唔夠熱 南乳味幾香同熱辣辣，豬手炆得幾淋身入味，底下仲會有d花生👍 鯪魚肉幾爽口彈牙，鮮味就一般，墊底既菜較少 入邊係帶子同鮮蝦都幾鮮味，但係份量較少，重點係個皮好厚👎 餐牌👇👇  總括黎講: 味道質素不錯，價錢適中，不過下午茶仲抵--大中小點一律$15.8👍   🍳🍴味道: 7.5/10 👩👨服務: 7/10 🏠💺環境: 7/10 💰💸抵食: 7/10  總消費: $261 (4人)
ok	All Day Breakfast 今日去荷里活廣場睇戲，睇戲前當然是要醫下個肚啦！一向唔多鍾意食中餐，當然是要搵間西式食店搵野食啦！行過喱間 Hoko Farm, 見佢有 All Day Breakfast 食，就一於試一試佢啦！  點選嘅食品有 ： All Day Breakfast  荔枝藍莓乳酪 (我嘅) 凍咖啡 (老公嘅)  食物上枱，賣相麻麻地 😑，因視覺同感覺唔多夠 “Full”，食落味道都尚算可以。反而個飲品都幾好，因初期時怕用乳酪做嘅飲品食徧酸，但因為加咗荔枝和藍莓，中和咗乳酪嘅酸味，所以酸酸甜甜都幾好味，而竹3老公嘅凍咖啡就一般水準。  總括來講尚算 ok 可以再試。 
cry	質素愈來愈差 記得呢間壽司鋪岩岩開果陣、我一星期總會去一兩次、最鍾意就去食午飯同下午茶、貪佢價錢平質素都算ok 慢慢隨著餐牌改變、價錢調整、已經係早兩三年開始吾係街坊價喇....... 隔左一段時間、我又再次黎呢間壽司鋪食下午茶、點知... 發生咩事勁難食！ 軍艦d紫菜淋左、裡面d芝士蟹子跌左出黎、魚生有少少霉、舊飯就太黏  火灸三文魚飯 都係強差人意。餐牌裡既果碗既賣相差太遠、照騙呀！ 我諗我短期內都吾會有信心再去、希望你地追返以前個質素啦 
smile	令人印象深刻的港印式咖哩 上次已經食飽飯嘅時候喺天后路過呢一間印度餐廳，見到入邊都坐滿晒人，覺得應該幾正，就mark低諗住下次再去🤑不過好神奇係到下一個禮拜我再去嘅時候店入邊竟然冇咩人幫襯😦😦唔緊要啦既然一場黎到就到試吓啦😆😆  店內邊裝修不錯，感覺幾高級。四周掛滿有印度風既掛畫同裝飾，環境方面可以比8分⭐⭐⭐⭐⭐  午市套餐選擇都幾多，由五十幾到八十幾都有。值得一提係呢度有素菜食，素食人士都啱黎架！  我係印度老闆推薦下揀左呢個番茄咖喱牛腩，果然非常特別！第一次食番茄味既咖喱，覺得冇平常d咖喱膩，幾開胃！而牛腩都燜得好淋好入味，唔錯！🍅不過番茄味比普通咖喱貴30蚊，我諗下次黎都係食返普通味道都ok，因為我試左女友果個普通味咖喱其實已經好正🤤🤤🤤 另外我揀左烤餅，烤到好脆好香，用黎點咖喱真係一流！呢間係適合港人味道既印度咖喱店，可能未必最正宗，但係真係幾好食.😁    
ok	大大條鰻魚，好滿足 同同事去鑽石山食飯，揾到呢間熨烤達人。 原本諗住叫SET LUNCH，但見到有得燒肉，就叫左SET 燒肉拼盤。 原來真係會用個熨斗幫手燒野食，好得意。 服務員仲好貼心咁幫你燒埋， 啱晒啲唔想郁但有得食嘅人~  1. 叫左個燒肉拼盤，五花腩好味~肥瘦剛剛好，夠入味。 啲牛肉還好啦，無咩特別。 2.鰻魚飯真係有成條鰻魚呀~超滿足， 中間仲有一塊好厚嘅煎蛋。 3.金仔炸雞就真係麻麻地啦，啲粉厚得滯，雞肉都一般 4.炒年糕夠多汁，反而認為年糕份量唔多夠 整體唔錯啦，可以再去食。 P.S.前菜同生菜都可以不停REFILL，芽菜、泡菜同青瓜都好味，但青瓜好快無曬……     
cry	環境氣氛唔錯，咖啡唔得 放假，落街食完個麵唔係好飽 咁岩經過源遠街見到Tuck Room 個易拉架 話有coffee wine cigar iberico... 咁就諗住去試杯咖啡食D小食啦 位置都幾偏辟，唔係個易拉架都唔會知有間咁既野 午飯時間，一個客都冇 環境氣氛都唔錯，坐得幾舒適，播住D聖誕歌，幾relax 先試一杯Flat White（唔記得價錢，好似~$40） 一睇，拉花好行喎 飲一啖，嘩，好希，冇奶香，D奶打得好差，仲衰過星克克 失望 最後冇試到小食就走左    
smile	好”和”味 五個女仔入左淺水灣影相睇書閒聊扮文青，不過骨子裡始終係哈日族，到夜晚搵地方食野時都係首選和食 ^.^ 於是就入左呢間望落去好舒服開揚既餐廳~ 坐低先知呢度主打燒物，燒物以外又有好多和風料理選擇，於是點左以下呢一大堆美食開心SHARE： → 新鮮日本響螺 豪一豪咁叫左個響螺刺身， 味道可以話係超鮮甜，質感勁爽口，唔覺唔覺就火速畀我地消滅左，呢D好味又唔會好飽又唔肥既美食就最啱女仔胃口喇！ → 土佐炸豆腐 $68 豆腐有益又對皮膚好，金黃外表令人流口水，入口好滑好軟身，個汁勁惹味，個個爭住食~ → 和牛炒飯($198) & 鰻魚炒飯($188) 大家商量左好耐，究竟叫和牛炒飯定鰻魚炒飯好呢？兩款都好吸引，於是兩款都叫晒~LOL~ 自問係牛迷，所以我負責主攻個和牛炒飯，開頭都擔心會唔會油淋淋，好在炒得幾乾身爽口，和牛煎得夠香，入口即溶FEEL，每啖飯食落都好香口，份量亦適中，真係好想一個人自私食~ 至於鰻魚炒飯我亦試左少少，加入蟹子同白芝麻令口感更有層次，鰻魚帶微甜既味道好突出。 實在叫左好多美食，多到不能盡錄，好在每個人都影左好多相： → tiger prawn →calamari teriyaki grilling in action →calamari teriyaki →sashimi platter →brussel sprouts with truffle Overall呢度環境好適合慢活，燒爐放正餐廳中心勁好feel，落地大玻璃望出去個天又勁靚，哈日族實會鍾意~ 
ok	懷舊中菜餐館 地理位置有啲格攝，不過勝在餐廳菜式夠地道，夠鑊氣！海鮮係攤出黎又緊水嗰啲比你自己簡，揀完報價先落鑊炒俾你食，夠晒新鮮肥美，跟年仲推出左夜間茶座，夜晚都可以有茶飲，有點心食！燒賣大大粒，肉質實實淨好有咬口，春卷唔係普通茶樓嗰隻而係包多人幾層先再落鑊炸，裏面嘅羅伯絲同肉嘅比例啱啱好，蘿蔔糕金黃外脆內軟，香口好味，重點係餸菜大大碟，點心真材實料！前日落去仲多咗糖水選擇，點左個芋圓不過不失啦，喺東涌呢啲冇啖好食嘅地方呢間算係人間天堂。 
cry	伏已中 一個人嚟食，叫咗個沙爹牛肉出前一丁餐，跟杯凍奶茶。想叫個菠蘿油試吓，個伙記問我菠蘿油跟咩飲。我問單叫菠蘿油，唔跟餐飲幾錢？ 個伙記又問佢同事，答覆竟然係「菠蘿油冇得單嗌，一定要跟餐」。 算，冇理由哂錢叫兩杯嘢，亦冇咩好討論，咁我唯有唔要菠蘿油啦。 沙爹牛肉出前一丁。沙爹牛肉好韌，至於個麵雖然跟包疑似日清麻油，但我好懷疑唔係日清出前一丁。 其次，個麵未煮透，似食緊大陸「泡麵」。 喂大佬，你sell香港地道茶記，最簡單嘅嘢都做唔好？ 
smile	長洲有名的紅豆餅 來到長洲除左大魚蛋，其中一樣每次黎都會食既就係故鄉茶寮既紅豆餅。     記得好耐以前睇電視介紹時話老闆係日本人，可能係咁小店外面充滿人手繪畫既卡通公仔，非常特別。 紅豆餅 $6 店舖只賣兩款口味，普通的紅豆（$6）和芝士紅豆餅（$12），選擇左原味紅豆，拎上手時熱辣辣非常新鮮，紅豆餡料好多而且唔算太甜，皮唔會好厚，比例適中，做到每一口都會紅豆，價錢亦非常化算。 不過味道只是普通，沒有非常驚喜，食既就係兒時既味道同一份回憶。
ok	沙律味道真係普普通通。 冇時間食LUNCH，唯有求其買個沙律，未試過呢款，所以就揀左烤雞肉雜豆沙律，因為自己幾鍾意食豆。係GROVE買過幾次，味道真係唔突出，普普通通一個食得落口冇咩要求嘅沙律，旨在填飽個肚。 沙律底有生菜，紅腰豆，黃豆（唔知叫咩名，大粒過普通黃豆），青紅黃椒，車厘茄，四季豆，同埋雞肉，仲有黑水欖不過我係唔食嘅。雞肉連皮，不過我唔食皮，雞胸味道正常。青紅黃椒甜甜地，幾好食。四季豆同車厘茄都算新鮮，至於生菜就真係好睇運氣，有時會好多黃，有時就幾翠綠。汁係油醋汁，不過係酸為主，冇OLIVE OIL個種香。 一句講曬，其實唔算難食不過真係唔好食，有其他選擇唔會揀GROVE。
cry	＄700一個燒味拼盆 $684 燒味拼盆連加一差不多$750， 仲要唔知點解青瓜同雲耳都叫燒味拼盆。但重點係仲要唔好食，乳豬好乾🐖 咕嚕甜酸蝦球$148，但應該五隻蝦都無🦐 金粟燴龍躉球$168， 但係普通茶餐廳粟米斑塊都好食過佢.... 茶錢又收多 海皇雜菜煲$118其實係粉絲蝦米煲 瑤柱香妃雞$188同京都骨算比較正常，$98都有6，7舊肉 之前啱啱重開嗰陣時食過其實唔差，分量唔算太大，但價錢適中，但今次真係非常失望，唔知幾時佢會拜拜😞 
smile	十分有情調既餐廳🤤 星期日同父母經常都會周圍走黎走去搵好野食！就走左黎赤柱食lunch，人又唔多起碼周圍唔駛同人迫，真係可以enjoy下weekend!! 哩間徳國餐廳真係十分有格調，裝飾好靚，響度食野心情都好暢快！ Buffet黎講可以選擇既食物真係好多款式，仲要樣樣都有特色，唔會話只會有一兩樣野係好食 可以見到冷盤區salad bar哩啲真係乜都有咁濟，有海鮮如青口，螺丫都好新鮮！ 熟食更加有咸豬手食，個咸豬手真係好嫩滑，真係食到停唔到！ 
ok	快速午餐 今日雖然係年三十但係都要返工 食飯時間打算同同事快速食完午餐 再返去做嘢 見到呢度比較少人等位 佢嘅餐牌主要得一頁: 常餐同埋焗飯 另外一張專門介紹焗飯 揀咗個常餐（$47） 要意粉 煎蛋 熱檸水，喺收銀處買完之後喺隔離就攞得 (好似大快活嘅形式），唔使5分鐘就攞咗啦 意粉下面係叉燒, 味道尚算可以 湯底只是普通嘅清湯 多士都幾厚 揸咗好多牛油 我將多士加埋火腿同煎蛋食 變成腿蛋治咁 個蛋黃係流心嘅 食落去味道都OK 已定價$47來說 我覺得有啲貴，因為呢個午餐好似普通嘅早餐 沒有什麼太大嘅驚喜 
cry	百無 熱辣辣黎到, 諗住一心黎食個芝士熱狗, 點知話因為今日市集, 整芝士太耐, 提供唔到 乜料, 整野食耐就提供唔到, 咁真係想問 開餐廳黎做乜?? 連All Day Breakfast都冇, 得番d 勁快勁簡單既野... 冇計, 坐低左又廢事走, 叫左個雜菌黑松露忌廉汁意粉 話好食唔係, 唔好食又唔係 . 一般啦, 要有既味有lor, 普通一個忌廉汁意粉, 同埋唔多菇 叫左杯vanilla latte. 都係普通啦, 唔可以話係好味咁lor, 咖啡味唔係十分濃 就係咁, 一個意粉一杯咖啡 $114... 
smile	隱世高級餐廳🍷 今日同朋友回到充滿中學回憶既土瓜灣，附近聚一聚舊。俾我地無意中發現呢到有間新開張，望落幾高級既餐廳🍷 呢間餐廳好值得推薦俾大家。 食得出廚師👨🏻‍🍳係每道菜上都好用心去製作🥂，食到我地相當之滿意🤤👍 我地好好彩，walk in 食到，之後再有人walk in 已經話full booking lu😸 環境都幾好，唔會好闊落，坐得舒服🙂 好鐘意佢張餐紙巾，好正🤭   餐廳做緊set dinner 🥘  頭盤有🐖 Iberian Ham: 餐廳介紹，Ham係出自佢地有份投資嘅西班牙農場，直接運送到港。 我地決定加錢升級，前腿36月熟成.🐖 黑毛豬以橡果飼養，含富豐既油脂甘香，味道濃重但唔會過鹹。再配上多士一齊食，完美既配合😋 是日餐湯有 黑松露磨菇湯🥣 味道超濃郁，好澀，好creamy ,好好飲😻 黑松露味好香！ 忌廉炒北海道帶子🤤 大大粒既鮮帶子，好鮮味，煎到好香好正！ 個汁調味得好好味，帶子夠哂入味。 白酒牛油炒青口 🥘好多舊。 呢種既青口同平時食既唔同，口感再creamy d，無咁乾身。加上白酒🍶調一調味，味道更香！ 🐂美國頂級肉眼扒🥩 好大塊既肉眼扒，廚師更幫我地切開。 哇，超嫩又多肉汁既肉眼。 食落好juicy,肉質好好，重牛味😋正！ 🐂燒濕熟成美國牛肩排配醋青醬 牛肩排味道無肉眼扒咁濃味，所以配有醋青醬，調一調味！ 牛肩排熟到剛好，唔會好熟，食落好嫩！好味  仲可以任食 黑醋沙律🥗同黑松露薯條🍟 夠哂開胃！記得留肚食主菜🙈 最後仲有餐飲同甜品。 我揀左🍓HaagenDazs🍧雪糕🍦😍正呀！ 大家都食到好飽。
ok	樂道快餐店 《誤打誤撞結果同阿四相遇？》  本來係打算食星林居，但落住雨既情況下決定放棄排隊，結果去搵阿四。環境好懷舊feel 既快餐店 ，排隊完叫野食之後就可以搵個位坐低。  #什扒餐 💰？ 感覺上同普通連鎖快餐店既質素一樣，肉質比較乾身，好普通。印象中價錢比較大眾化，但因為唔記得影餐牌，所以唔肯定幾$🤭 👴🏻好味指數：3/10  #阿四咖哩雞 💰54 好似話好好食，仲有個優既Logo 🤔賣相好差，仲差過啲連鎖快餐店。🥺 即管嘗試一下睇下好唔好食。雞件既份量都好多，有啲係雞翼/雞脾部分，食落雞肉都算滑，咖哩汁都好香濃，但連薯仔都無，失望😭 好味指數：4/10  呢間野都係做遊客生意，所以可以唔洗去試。 
cry	失望！無下次！ 星期六 觀塘區晚上選擇不多 我同男朋友見呢間評價不錯 點知中晒伏！ 叫左煎土魷藕餅 同 焗雞。 肉餅味非常普通，講就講話有蓮藕， 完全食唔出 睇唔到有土魷 同 蓮藕！ 食晒成個「肉餅」之後， 另一個焗雞 成個鐘後先到！ 仲要無咩味道 等左甘耐好失望， 又餓又嬲 其他臺多數係一家老小 上菜都好快， 唔通2個人都唔算係客人咩？！ 價錢唔算平 沒有應有出質素， 地下見到筷子  無職員去執 ， 甘高評價 完全唔明白為什麼！ 可能以前好好味 好好服侍啦 ！ 但而家既質素可以講係：伏 
smile	龍門冰室=v=  美式鐵板餐 ：至尊海鮮（青口、魷魚圈、蝦球、帶子、龍利柳）配 龍蝦汁 🦑🐟 🍴 + 餐湯：羅宋湯 🥣 係呢到一百蚊樓下就有得鐵板鋸扒 好抵食👍🏻👍🏻 不過今次就揀左個龍利柳餐 即叫即炸 一上檯食落口 好香脆 啲帶子粒粒都好大粒 蝦球就幫你剝好埋殼 唔駛怕煩 青口就原隻連殼上但唔會有沙🤤🤤 下次翻黎會再叫  黑松露雜菌意大利飯 🇮🇹🍄 以往叫開黑松露xxx 黑松露xx 上到檯都係得個名 實際同普通意大利飯無乜分別 但呢到個黑松露意大利飯近睇仲會見到有啲黑松露碎係到架 啖啖食落都好香口 唔膩🤤🤤 黑松露芝士焗雜菌西蘭花 🧀🥦 呢個同樣都係見到啲黑松露碎係上面 啲芝士仲要係可以拉到絲架🤤🤤 啲西蘭花係入味嘅 唔會硬掘掘 同啲芝士雜菌分開左咁 淨係叫主菜唔夠飽 可以同frd夾份叫埋呢個👍🏻👍🏻 💸 人均：HKD 40-60
ok	韓式宮廷海鮮鍋 年幾前同班朋友慶祝生日嚟過一次，嗰一次就如佢地YouTube 片介紹一樣，將海鮮放落一整個鍋內，嗰次食時我地幾個都覺得幾特別。今次係為咗慶祝細佬生日亦特意帶媽媽去試佢地未試過呢種形式嘅海鮮鍋，亦send 咗後YouTube 片比佢地睇，睇完都話正喎！！一去到門口侍應就問我要咩湯底（我心諗可能係食完海鮮鍋後用嚟打邊爐）因上次一鍋時無問過我地要咩湯底，應該係食海鮮鍋時指定咗，而我地5個女仔食嗰時已經比個海鮮鍋填包咗個肚，無再食其他）最後來咗一盤海鮮同一個2邊湯底嘅鍋. 我問過侍應，原本佢地上年9月已經轉咗用普通邊爐鍋了。我覺得如果你一心嚟只係為咗打邊爐食海鮮係可以一試，因為佢嘅海鮮都算新鮮，蕃茄湯底超濃！但如果你係為咗佢段*片* 吸引而來，我建議可以另尋............， 我真心覺得好失望 
cry	美臀伴食 今日獨自落黎食早餐。隔離枱要落order, 一個好生面口既侍應走過黎，站係我地兩枱之間。佢無啦啦移動我放係枱邊既調味瓶，然後一個美臀坐左落我張枱到，我呆左。首先，我唔係FF, 亦唔需要美臀伴食，所以我即時搖一搖動張枱，示意佢做乜事，咁佢都識醒水，立即道歉。不過，我都係等佢走左先再食過。 原本樽調味瓶放右邊 之後俾侍應移左調味瓶去中間，美臀就坐左係右邊枱角。 故事仲未完。當我食完野，佢好有效率地走黎幫我收左碗筷。可是，佢一個華麗轉身，將碗內既湯汁飛淺出來，弄污了鄰座食客既衣服。真係冇眼睇。雖則地方真係細，食客又多，小不免會發生以上程況。 不過，我始終覺得侍應坐係食客張枱上真係有點那個。仲要係食客食緊野。呢個係個人行為問題，唔關間餐廳事。有呢d員工係到，真係祝福佢啦。 美臀侍應   
smile	何文田異國小店 緬甸招牌湯米線 呢間位於何文田嘅小店 － 緬甸招牌湯米線，主打少見嘅緬甸菜，繁忙時間勝利道總店成日都要排隊，所以喺窩打老道都開咗第二分店，一於試試！聽講老闆娘係緬甸華僑，所以會間唔時就返緬甸入一啲食材返嚟，味道夠晒正宗。 黃薑脆脆雞翼 外脆內軟嘅雞翼，配上極香嘅黃薑粉，好好味！  酸辣雞絲米線 配上紅腸同豬皮嘅酸辣雞絲米線，同出面嘅酸辣米線味道唔同，湯色較深，味道濃郁又特別，酸味似用咗鎮江醋，好醒胃！不過份量就略嫌較少。  曼德勒紅燒腩肉配飯 由緬甸買貨再自家製醬汁，味道有啲似東坡肉，但又無咗嗰種肥膩感！肥瘦分明嘅紅燒腩肉索晒，肉已經入晒自家製醬汁，好入味，撈飯一流！  
ok	長洲海鮮遊 今日去咗長洲閑遊半日 每次入去都一定要食下海鮮😋😋因為真係又平又新鮮 其實海旁附近多數海鮮餐廳我都幫襯過 不過我覺得"真味"比較好，姐姐服務態度亦唔錯👍🏼 行到攰攰地，入去叫咗三個海鮮食下 $168餐牌上面任揀三款 豉椒炒聖子 分量算多，聖子新鮮又爽口 而且亦都加左好多青椒，入晒味😍😋😋 油鹽水煮花蜆 個湯雖然比較淡味，不過都吸引我飲咗好多 蜆嘅份量都多，冇沙而且新鮮😋 粉絲蒸扇貝 雖然扇貝只有手指公咁大，不過又幾鮮甜爽口 👍🏼👍🏼 
cry	第一個星期好完,第二個星期就......... 新開張第一日,媽咪喺度食 lunch 話OK, 我游完水就來 tea. Tea set 有幾款, 拉面(配餃子 / 牛肉 / 叉燒), 豬骨湯/地獄湯 + 2 件壽司(三文魚) + drink (只有 hot coffee, hot lemon tea or cold chocolate, 十分騎呢.........(hot coffee 超難飲) but 味道尚可, $28, 十分超值...... 過兩日,tea again,今次要鐵板牛肉炒烏冬,等咗二十分鐘以上,媽咪碗麵都食完......牛肉超tough, 好難咬, 烏冬無味,要落豉油, 2 件壽司今次得府皮&熟蝦, cheap 咗........ OK, 第三次, 餃子拉面 tea set, 嘢飲無咗(雖然唔好飲, no big deal, 但變相加價), 2 件壽司喺2 件細壽司卷(蛋only)+府皮,又cheap 咗. 拉麵大碗咗but 難食咗. 淡荗荗, 不停要落豉油, 碗麵係大,但食得好辛苦,媽咪嘅地獄湯底下場一樣,原來係喺豬骨湯底上加辣椒醬only, 好求其. 我prefer 西餐,起碼有公仔麵,熱狗,意粉,仲有日式便當....多D choices, 依家唔會再幫襯,係都出去食啦,呢度又貴又唔好食 
smile	正宗地道越南美食 難得地鐵終於開通左南港島線，就做一日鐵膠，順便係鴨脷洲遊覽覓食，結果尋到寶！位置好就腳只係喺地鐵站轉左行兩三分鐘左右，鋪頭細細只有兩三個員工，但五臟俱全。採用開放式廚房，睇到廚師點樣料理菜式。 菜單多元化都有好多選擇，因為想試齊唔同野食，所以叫咗小食拼盤、炸蝦餅撈檬同青木瓜豬頸肉沙律食😋口喝叫埋蜂蜜柚子茶同咸檸七，標準做法。  第一份上菜係撈檬，好好食差d唔記得影相🙈蝦餅新鮮炸起，外層香脆內層爽口彈牙！檬粉粉質較幼身，食落好香米味，調味汁都掩蓋唔到佢陣米味！ 慣性自助落撈檬汁，幾鍾意佢個玻璃樽口，容易控制落汁嘅份量，出面嘅瓶口太闊，我次次唔小心就落得太多好似浸湯咁lol   青木瓜多到唔駛錢咁，配洋蔥同花生碎，可以用撈檬汁拌住一齊食，清新開胃。豬頸肉比較厚身大大塊，邊位燒得甘香，口感略嫌韌左少少。  原來小食幾大份唔客氣，2個人食每人都有兩件扎肉、雞翼、春卷食，豬頸肉就多到食唔晒🙈扎肉有兩隻味，原味同有餡，餡料係豬耳仔，食落爽脆為扎肉平添豐富口感。香茅雞翼同春卷炸得乾爽冇油，米紙卷住素菜香口得來清爽唔肥膩，雞翼就食得出係有香茅，而且肉質嫩滑😳一啖你就食得出全部都係自家製作！  因為食得出菜式既味道同口感同出面既食肆真係有差別，忍唔住向伙計探料，原來老闆專程係越南學廚，材料都係越南入口，務求將當地口味完美呈現。好高性價比！野食份量太大，2個人食唔哂先係百零蚊埋單。不過可能天氣熱，冷氣有d大，啲菜嚟到好快變凍，得快d趁熱食！
ok	好食但態度差😞 $16一個雞蛋仔，當然expect佢好食啦。普通小食店姐姐都一定唔會好好服務態度㗎啦，但係呢個姐姐真係 想買個雞蛋仔，佢話比出面果底我，我就問佢可唔可以要整緊果底，跟住佢即刻反白眼翻到上後腦啊。找錢時俾左2個$1，4個$0.5。。。。。都唔知講咩好，唯有拎啲神沙黎搭車。。。。  我想要新鮮果底都唔係好過份姐 好，講返食物，真係幾好食，實心有蛋香，仲唔甜，岩晒要keep fit既OL 冇錯，打左勁大篇都唔關個雞蛋仔事，得一句關事，咁一底雞蛋仔冇咩好講姐，但shopping experience好重要嘛 
cry	賣烤雞,但烤雞唔好食 賣烤雞,但烤雞唔好食 主打烤雞,但烤雞竟然唔好食....... 你味道比KFC重差,都敢賣...... 而且旁邊就係KFC........ 賣烤雞, 烤雞又唔熱 烤雞又乾, 似雞肉乾多...... 調味又唔得........... 又唔香 10分滿分 3/10 反而炸雞比較好食 炸雞話就話比較好食,但又係唔熱 而且同KFC的質素差唔多..... KFC係咩質素? 我唔食的質素 間野完全無賣點 旁邊就係KFC.......重要KFC較抵食....... 10分滿分 5/10 炸蘑菇 第一次試....... 真係第一次後....就唔會再試果種....... 炸蘑菇好難食...... 蘑菇好食,但佢地都可以整得難食..................... 定係炸蘑菇本身就係難食呢? 我真係唔知,因為我只食過這一間 10分滿分 2/10 炸洋蔥 炸洋蔥又係唔好食........ 炸洋蔥好難整得難食,但佢地都可以整到唔好食........ 個炸洋蔥得個樣....... 炸洋蔥得個樣叫睇得,得個大字........ 炸洋蔥都難食........ 10分滿分 3/10 重有個唔知咩雞翼 因為好耐之前食,所以唔記得個名了 好辣,又唔好食...... 雞翼咁簡單都煮到咁....... 雞翼差過KFC本身就好高難度, 但佢地做到了,佢地真係做得差過KFC 10分滿分 3/10 又貴,又唔好食,得個樣 員工問咩都唔知 10分滿分 食物:2 服務:1 環境:3 外觀:6 抵食度:0 
smile	清新素食自助餐🌿🍽 食得有型走肉吧。朋友💫  自助餐🍴食得多，素食自助餐🌿 真係好少吃。呢間餐廳早前主打既。京川滬。菜式，真係可以幾可亂真，就算素食 [走肉] 都可以食得有型又健康。而且款式又多/類型又多，鐘意食咩揀咩 唔洗就住就住呢。 樣樣都想食：前菜`涼菜`Salads`生果`素湯`主菜`包點`小食`甜點`糖水`茶水`涼茶，真係好豐富呀。 菠菜雜菜餅卷🌿 食落好清新，外皮軟中帶咸香 再夾上入面各款蔬菜，再加上沙律醬靈魂 令味道豐富又清爽唔會吃膩，鐘意清淡既 一定會覺得比平時食既墨西哥卷更好吃呢。 香酥鴨🦆 用一層芋泥蓉加一層豆腐乾，搭砌而成。外皮炸得酥脆；芋泥蓉軟綿 加上五香粉既咸香，而本身鍾意食芋頭既我 真係覺得好好味。 東坡肉🐽 望落個樣閃閃爧，係咪好似豬皮呢❓哈哈哈 其實係用冬瓜炆煮而成，再用上醬汁打獻，呢個創意真係讚呢。 冰梅貴妃雞🐥 唔講唔知個樣真係將幾可亂真，由大豆蛋白製成既素食品 其實食落口感真係好似肉 而且令身體冇咁大，而冰梅既味道酸酸甜甜，真係幾突出呢。 擔擔Pizza🍕中西合壁既款式，再以四川擔擔麵既配料 (蒜粒`辣椒`花椒`香蔥`芝麻粒) 製成，真係素Pizza得黎唔簡單呢，少少辣又好惹味。 孜然串燒🍢 小食串，孜然粉一向都係靈魂。羊肉串🐐穴係好有肉既質感，而且朋友話食出有小小羶味添；魚蛋串🐟亦出奇地彈牙，炸得又不錯喔。 木桶豆腐花🌸 撞出黎真係好滑好滑，再按自己口味淋上煉奶/黃糖/薑汁，而我偏好加上大量薑汁真係好正，最鍾意說係薑汁甜品呢。  另外仲想提提，呢間餐廳每個月都會捐出特定既飯卷比 (公公婆婆👴🏻👵🏻`弱勢社群👦🏻🧒🏻) ，真係好有愛心既社企呢。另外客人如果都想出一分力買飯卷，餐廳會以收到既Based Rate 再送出Double，呢個理念真係好讚 要大力支持。 . . 從來都覺得有愛心❤️`心地又好既人或事都是特別美，希望每個人都能出一分力 一點一滴令到我地既社會`社區更加美好，亦能幫助到更多有需要既人。Share love, Share happiness❤️ . . 
ok	人有錯手、馬有失蹄啦 ~ 轉眼已係度幫襯左三、四年，一路睇住佢成長同改變，有變好既、當然亦有地方變壞啦 ﹗ 帶子墨魚籽天使麵配芝士忌廉汁，好稀、雜亂無執靚先出。每次都會排都靚一靚，咁多年都係第一次咁樣亂七八嘈出比我，雖然我知道今晚忙，但都要 KEEP 住水準先得架。味道夠，但個汁好稀，無鎖住係啲天使麵度，水汪汪。什菌新鮮好味、帶子雖煎得好香口，得太就有啲乾。天使麵口感滑溜，可以啦。 扒牛柳伴露筍配紅酒汁，三成熟，我知係好難煮，但個心真係凍冰冰喎，算照食。肉質鮮嫰多汁、口感外脆內軟，好味。白玉瓜、茄子唔熟，好生，真係食唔到喇。露筍好新鮮嫰口，無渣，好爽 ﹗ 鮮蕃茄沙律，非常豐富即新鮮雜菜，眼見有五六種。只用黑醋、橄欖油調味較為單調，君啲芝士或檸檬汁會更好。 
cry	$60買左個無芝士嘅芝士蛋糕😡 第一次寫食評！因為實在太嬲‼️ 咁啱出開尖沙咀， 特登去搵呢間古早枕頭蛋糕， 一心買左個芝士味回味一下台灣食到嘅古早芝士蛋糕，點知拎左老遠返到屋企一打開，🤬🤬🤬🤬無芝士嘅！ 以為比錯左原味已經好嬲， 點知再睇清楚，係無比錯， 不過芝士少得好可憐......女女好失望， 一心諗住有芝士蛋糕食！ 好心，唔捨得落芝士就咪x賣芝士味好無！ 有冇諗過人地打開幾嬲！ 我要食原味（$50）就唔會特登比多$10（$60）買芝士味！ $60買個原味咩都無嘅蛋糕， 仲要老遠由九龍拎到返新界 🤬🤬🤬🤬  祝老闆以後買親野都買到伏野！ 體會一下人地感受‼️  
smile	美食沙漠中嘅綠洲！ 朋友新搬入伙，於是去佢樓下間西餐廳食個飯同佢慶祝，未行到去門口已經聞到好大陣香味！  間店全日免加一，於是我地叫咗個蒜香大蝦意粉，隻蝦仲大過$5銀，爽口彈牙又好抵食！而且意粉唔林，煮得岩岩好，超Q，加上醬汁甜甜香香，配埋炒過嘅蒜頭，惹味十足。  個假日拼盤直頭滿足一大班朋友為食慾望，多款小食任君選擇。又有雞肉串、雞翼、素春卷、炸薯條，配埋泰式酸辣醬，好味到食唔停口，驚唔夠飽就仲有個法包食，認真貼心。  個薯條真係炸得岩岩好，於是我地再叫個炸魚薯條食更多，炸魚外脆內軟，而且相當大份，同出面一般出街食嘅無得比，加上佢炸粉唔厚，配上檸檬汁，食完都好清新。  最後黎個慢煮BBQ 汁豬肋骨，肉汁豐富，口感嫩滑，食到大家都想再叫，不過因為份量足都食唔落啦。找數加埋$400 幾，但真係好食又好抵食，試過之後，邊個仲敢話馬鞍山係美食沙漠呀？ 
ok	平平無其 今日同同學落左油麻地食lunch 咁就是由入左一間食  坐低左入去睇左一陣就落單 叫嗌左個重慶酸辣粉 仲叫左豬頸肉肉躁飯 同埋千層豬耳  講左重慶酸辣粉先喇 加左豬皮同羅白 個酸辣粉真係好一般 正常酸辣粉係有啲咬口同qq嘅 但佢完全冇囉🙄 好軟身 個湯酸味仲勁過啲辣 正常酸同辣各佔一半嫁嘛 豬皮煮到好冧身 係唔錯 浸落湯到都幾吸味 羅白 就勁清甜 有咬口 冇榨  豬頸肉肉躁飯 啲飯粒粒分明 豬頸肉薄切 佢整得幾好 啲邊邊位勁脆 香口 肉躁都唔太差  整體來說個飯都幾好  千層豬耳 豬耳個汁 食落去覺得似甜豉油 都辣辣地 同平時食其他舖頭啲豬耳啲醬汁係唔同啲嘅 但都尚算ok嘅  另外仲有杯芋香奶茶 好重奶味 不過睇到佢用粉出黎嘅 都算係咁喇 佢個味同貢茶嘅芋香奶茶個味一樣 
cry	想中伏就去啦 本身無account 食完忍唔住開account黎鬧佢  同上面其他人既經歷差唔多 5個人行完工展會求其搵間野食 唔係好肚餓 想叫三個餐一齊share  個女待應即刻話：「你地叫三個餐霸六個人位」 態度極差 已經想走 最後求其叫左五樣野 全部都伏到.... 由其係個牛肉卷 係一堆好油既皮包住舊肥牛 難食到一個點  野食又難食 又串  等執啦  
smile	半山意大利風味餐廳 呢間餐廳系半山算系中位價，今次考完試就黎試試佢！個門口睇落都好高級，而且好有外國風味，簡約風。 內在環境有分室內同外，室內用格仔布裝飾，有一幅大油畫，好似意大利感覺，而且人流唔多，推介同另一半黎，有情調得黎又唔會太暗，都幾好！室外就好有feel，但係都係bar位或者2個位，同埋冬天會大風。  呢個撻撻有驚喜，開頭以為前菜會好少，但係呢個有2塊好香口既包，上面有2仲味既topping，一個系碎蛋，一個系三文魚，我覺得2個都好足料同埋三文魚唔會好腥，呢碟都有沙律，上面系用左意大利黑醋同埋有幼芝士條！朋友覺得個醋有d酸，但係我覺得比起其他沙律黑醋，呢個入口較甜，個經理話有個婆婆每個禮拜都會黎買一支，哈哈！  呢個龍蝦湯好夠味，鮮味，裡面有蝦肉，雖然系普通蝦肉唔系龍蝦，但係都幾有誠意，因為普遍龍蝦湯都唔會由蝦系入面。 呢個鵝肝拼牛柳，好得意佢系會配小小茄汁意粉，可能就返香港人口味，飽d哈哈！個鵝肝外脆內軟，好juicy，同埋好有餘香！個牛柳就係medium，唔”鞋“口，入面粉紅色，肉汁多，外表都幾香口！  甜品呢我就點左tiramisu, 都幾大舊既，雖然無真正意大利食既咁地道，但係個人認為比唔少鋪頭或者酒店都做得好，但係個海綿蛋糕可以濕潤返小小就perfect啦！ 除左牛柳之外都有其他既選擇，我系叫左呢個餐牌。 仲有其他set dinner可以選擇，所以都有幾多選擇既。  另外值得一讚系佢真係意大利人擔任經理，而且佢本身都係大廚，成餐飯由湯到甜品都會問你覺得如何，覺得好高級既感覺哈哈！而且佢會周不時走黎同你傾下計，服務同環境都唔錯！
ok	無驚喜，穩穩陣陣 連鎖式快餐店的食物一定係穩陣，但唔會有太大的驚喜或新花款。是晚外賣上個friend屋企聚一聚，唔想食燒味飯，又見唔到有焗豬扒飯，只見到鳳爪排骨煲仔飯啱口味D，好彩煲仔飯都可以外賣，只不過無得煲仔上，食下飯焦；煲仔飯就跟中湯加杯中國茶。 唔知個湯係咩湯，湯渣都幾多，不喝也吧！煲仔飯的豉油係另上，鍾意落幾多就幾多，可能無咗個煲仔，個飯顯得較為濕咗D，有兩隻鳳爪，都幾多的細粒排骨，今次D排骨好彩係都有肉食，唔會舊舊都只係骨，個飯合格啦！杯中國茶點綴下又可以幫助消化，唔錯！ 
cry	珍珠一啲都唔好食，煮過龍 今日行行下街，想飲珍珠奶茶於是就去咗喜茶，排左10分鐘左右落單叫左杯雙拼波波，之後等左40 分鐘左右就ready。講真，比預期中少人，所以心情都唔錯。  攞咗杯茶第一時間當然要先影相打一下卡，之後搞一搞，滿心期待咁飲咗第一啖，之後個心情超失落，啲珍珠煮太耐，一啲咬口都無，個奶涷又好粉。  佢哋嘅芝芝系列同波波系列之前喺上海飲過覺得好OK，點知香港店就中伏。 我覺得一間買飲品嘅鋪頭，特別係有珍珠系列，如果啲珍珠唔好食杯飲品已經冇咗七成分。 
smile	蟹飯 見到網上介紹呢間餐廳好似唔錯, 咁就BOOK位黎試下 我地一行6個人, 我地冇選擇到佢既套餐, 因為好似唔太岩食 另外散叫既MENU選擇都唔係好多,  而自己又衰, 冇做好RESEARCH, 原來炸子雞要預訂 所以都揀唔到太多野食 (因為我地食小菜) 網上有介紹呢個石鍋蟹飯, 叫左一個黎試 上菜時熱辣辣, 放低已經聞到好香既蒜蓉味, 將D蒜蓉撈均個飯再食 個飯食落去好似煲仔飯咁, 個底仲有飯焦, 再加埋D蒜蓉同埋蟹肉一齊食, 好香好惹味,  有原隻蟹係上面, 蟹肉都鮮甜好食, 最後仲叫埋個蝦飯, 食到停唔到口丫  鳳梨咕嚕黑豚肉 其實就係我地平時食既咕嚕肉, 份量唔多, 但勝在新鮮整出黎, 食落去熱辣辣脆卜卜, 好開胃 石窩薑蔥桶蠔 薑蔥味好香呀, D蠔都好大隻, 的確係桶蠔SIZE, 桶蠔都新鮮!! 腐乳通菜 好正常既味道, 冇乜特別 招牌菜膽杏汁白肺湯 呢度既另一推介, 豬肺洗得好乾淨, 杏汁味都好香, 冇味精, 豬肺份量都好多 婆婆好鍾意呢個湯, 最後仲要打包走添!!  最後就係呢個蒸魚啦, 係咪覺得好奇怪呢見到佢白雪雪, 冇蒸魚豉油既? 話說就係佢已經用鹽調過味架啦,,,所以唔需要蒸魚豉油架 我都係第一次咁樣食, 但味道都幾好既, 鹽味帶出左魚既鮮味, 幾特別既 某D小菜既價錢定價的確係貴左少少, 但食物質素黎講都係幾好既 仲有特式既點心, 但午市先有供應..所以有機會都會午市黎試下
ok	屹立不倒的茶記 將軍澳越黎越多食肆，但好食既就越黎越少～～難得呢間茶餐廳做到咁耐，又咁啱肚餓路過，梗係入去食番個下午茶，歎番杯滑滑奶茶先～～～  呢度既餐牌一眼望哂，款式唔多，但勝在有懷舊風味～～ 茶餐廳奶茶基本上已經成為左香港既風味咁～～不過間間都各有特色～～呢杯奶茶夠哂滑，茶又冇苦澀味～～叫做唔錯架喇  下次餓到死真係唔好叫佢，要等佢生炸架～～～超正既生炸雞髀拼粗薯條！！冇得輸既配搭呀～～香脆既雞皮，食落索索聲架～～ 雞肉有汁唔會乾身～～薯條炸得乾身，唔會一口油淋淋既感覺～～下午茶食呢個真係超滿足  依然係手寫單黎架～～簡單易明～～～ 
cry	可能係最差的pancake 周末tea一tea，約左朋友黎又一城，唔係太肚餓決定試下呢間甜品店。 裝修夠哂港女，以白色為主，有啲花做裝飾。食物方面，認真麻麻，好睇唔好食。 tiramisu窩夫，幾大份，但tiramisu只得面頭，而且只有甜味，一啲咖啡味都冇。下面的窩夫都沾唔到，最後要同個vanilla雪糕食，但個雪糕好甜同係雀巢貨色。窩夫一般，唔夠新鮮又唔脆，有啲dry。 呢個伯爵茶梳乎厘賣相就唔錯，用個英式茶杯上，幾有心思。個梳乎厘都做到個airy質感，但略嫌太甜，茶味有但被甜味蓋過。整體合格但唔出色。 黎到所謂的梳乎厘pancake，哇一上抬就知中伏！首先賣相已經差，三個平排，佢係厚呀但一睇就知幾乾身，一啲都唔鬆軟，連普通pancake質素都冇，更不用說梳乎厘。我自問自己係屋企買包pancake粉整都整得好過佢。真係超級唔掂👎🏻
smile	機場難得悠閒既cafe 又到咗同同事出差嘅日子，同同事check完in之後入到去離境大堂想搵一個地方坐hea 時間，咁啱見到依一間Lady M唔需要排隊, 就即刻拉咗同事入去啦 係市區既Lady M，無論邊間分店門口永遠都會有一條長龍，今次嚟到機場唔需要排隊真係好想試一試佢最出名嘅千層蛋糕  我叫咗一個玫瑰千層蛋糕同埋玫瑰拿鐵，兩樣嘢賣相都係一百分! 唔怪之得咁多個香港女仔都爭住黎食一間餐廳 千層蛋糕好creamy, 亦都好滑！又唔會太甜！好好食！不過價錢真係偏貴，耐唔耐食下都ok 既～  玫瑰拿鐵好重奶味～ 都唔錯  食過之後終於都知道點解依間餐廳成日都咁長龍喇 
ok	7折Starbucks=7折Quality?? 咁寒冷的天氣, 當然想飲番杯熱野, 我仲要o係HKU參加完test, 於是就黎Starbucks叫番杯野飲.. 次次去Starbucks都飲咖啡,今次一破慣例,叫左杯Green Tea Latte 初初飲落覺得ok~頭一半都覺得唔錯~ 但後尾越飲越唔對路,陣味開始怪怪地... 感覺D綠茶越飲越澀...牛奶又開始唔夠滑~~~ 同我想像中的Green Tea Latte有段距離bor...... HKU Starbucks眾所周知係offer 7折, 但之前睇過其他Starbucks話佢地的Green Tea Latte唔錯ga!!! 唔通真係7折價錢??7折質素??? lee個問題真係令我諗唔通...希望日後會有所改善la~ 好彩有7折,杯野只係$19.5~ 如果用原價$28買lee杯野就更加唔抵喇!!!
cry	以為自己變左透明🤷🏼‍♀️ 朋友之前推介呢間燒肉 因為係台北試過話好好味 今日專登黎到上環試呢間 餐廳不大 大概十幾個位 加有幾個bar檯位  坐低即刻叫左個$400二人餐  包沙律同幾款燒肉同啲菜類 係open rice 睇已經知份量唔多 但抱著一嘗其真功夫既心態  見到啲份量都無嚇親  但由我地落order果一刻  問完我地使唔使飲野而我地答左唔使之後 就無人再同我地講過野  當然我地唔係去r水吹同埋要求啲侍應好熱情奔放咁 但你完全feel到因爲自己叫左個相對平價既套餐  服務態度完全唔同 其他檯客都會有介紹個套餐包啲咩 甚至講埋有咩醬汁  我地就坐係度 等啲肉上哂 有個侍應就開始燒啲豬頸肉 燒完夾俾我地之後 就將其他肉掉圍係個燒烤爐側邊就消失等無影無蹤 完全唔知係要自己繼續燒定等佢番黎🙄   講番味道 只可以講個價錢對唔住個quality and quantity 啲牛舌仲薄過我啲面皮🤫 味道上啲蔥花係有啲霉味 雞翼由於被打入冷宮都慢慢變焦黑 好在我地自己拯救左佢地   直至最後俾錢走 我地都好似無出現過咁 成$500去感受被人當透明既感覺 都幾值得 因為你會有好真實既體驗！
smile	劍魚腩壽司滋味！ 九井壽司嘅感覺令我覺得有啲似元氣，但係佢相比元氣嘅環境仲乾淨啲同光鮮啲☺️佢用高速列車出餐，速度真係好快！而且只要你拎走哂啲嘢食，佢就會自動走，唔似得元氣咁要自己撳掣佢先會走👍 劍魚腩壽司（ $25） 劍魚嘅顏色略帶淡粉紅色，好新鮮嘅感覺！肉質柔軟，脂肪多，味道雖然比三文魚淡，但都好鮮甜，正！必點！ 鰻魚壽司（$25）、芝士蟹籽軍艦（$24） 呢兩款壽司都係正常食開嘅味道😊😊 極上。金之刺身丼（$128 ） 刺身丼，見到就好開胃，所有鍾意嘅刺身都喺裏面🤤🤤仲有啲金箔係上邊，夠晒貴氣！😚🤩呃like一流！ 鮮帶子海膽迷你丼（ $78 ） 帶子同海膽真係勁新鮮，好味好味好好味💕 
ok	味道ok的台灣野 新開的台式食品店，有小食，小菜， 燉湯，面食，飯食，飲品同甜品類。 叫左炸花枝蝦排，外脆肉爽，食得到蝦同花枝，ok好食。 蔥餡餅，有四小塊，皮薄，唔多油，略淡左少少。 藥燉烏雞湯，味道好香，飲落去唔算濃，不過啲肉好乾，勁柴皮，應該係煮得太耐。 黃金炒飯，係無咸蛋黃，有啲台灣腸，味道ok，唔算多油。 豬軟骨面，個湯似係紅燒牛肉湯，ok好味，不過啲豬軟骨唔太林。  服務大至幾好，除左收銀果位，明明有位都唔比入座，要攞飛，攞完飛又唔收，唔知攞黎仲乜。 
cry	對不起，我錯了 同朋友貪平，用六折app價錢食咗一餐每人＄147嘅晚餐。一份＄298嘅牛扒，一份＄128嘅Parma rocket沙律，一份＄198嘅白酒blue mussel。 沙律份量得小，白色薄薄嘅火腿，淡得嚟係冇平時Parma 咸香嘅味道，雖然份量少，加咗醋都尚算可以。 個青口嚟到嘅時候空氣瀰漫着一股燒燶豉油味，一食落口完全係中式豉油味 仲要係超鹹，莫期望有白酒。再食多一粒感覺依然係咸咸咸，所以只好退貨，真係食唔到。 最後嘅牛扒主角出場，睇個樣係冇問題，啲薯條都尚算內軟外脆，點不知試第一啖牛就出事，本來呢間餐廳只值5分，現在即刻打到落0分。呢種肉味好難形容，我個朋友可能鼻塞食唔出，但係本人對肉嘅質素都算有要求，佢唔係用梳打粉拿到軟林林嗰一種，佢係有一種反覆多次雪藏同解凍嘅雪味，再加類似喺室溫放左好耐開始進行腐爛嘅味道。 冇他，折頭換走咗質素，我無語。 
smile	Holly Brown梳乎厘班戟🥞🥞😍😍 位於荔枝角站既D2 Place，地理位置優越，一向都係文青既好去處，有不少特式小店逛逛，更加係美食天堂🤩今次小編就去到Holly Brown食左brunch，好值得推介比大家！💯 . 間店係D2 Place Two既地下，一入去就會見到啊！空間夠大可以容納好多客人，樓底好高添！服務都挺細心，同朋友坐正風口位覺得凍，經理就熱心地安排轉位去暖啲既位置🛋 . Brunch有好多選擇啊，有不同沙律🥗、漢堡包🍔、意粉等等，仲有Holly Brown既主打gelato添呀！不過小編一早就鎖定左啲好少女既班戟🥞🥞✨✨今次同朋友選左兩款齊齊share! . 愛爾蘭忌廉梳乎厘班戟 好夢幻啊💖愛爾蘭忌廉舖滿班戟，加上紫色紋理既藍莓醬，仲有一朵紅玫瑰點綴🌹，未食之前先興奮‼️藍莓醬落左Kahlua酒，所以食落有淡淡酒香，有酒味得黎唔會好濃好苦👍🏻藍莓肉保持原整粒粒，份量好多，果香十足😋小編特別喜愛個忌廉，真係好滑溜🤩重點當然係pancake道啦，厚度絕對有視覺上嘅震撼，滿有空氣感，蛋香都有既雖然未到好重味，整體真係好掂💜 . 蝶舞翩翩🦋🌹 Rose cream butterfly soufflé pancake 🥞 少女心爆燈既pancake因為好pinky💞💗桃紅既色用花加上停留係pancake上既小蝴蝶🦋，賣相好美☺️粉紅既忌廉相對黎講較淡味，但就令到pancake原有既蛋香味突出左。食完真係好滿足，會有飽肚感架🙂 . 總結真係好滿意個甜品🍮確實又睇得又食得💖完全超越我既期望。我會再encore，試埋其他款呀！！😋😋😋 
ok	退步 芒果脆脆係半磅裝的迷你蛋糕 小妹細個嗰陣好鍾意食... 今次再買嚟同姨媽慶祝生日 覺得無以前咁好食... 蛋糕係下午1點幾買嘅 得一個... 芒果唔算好新鮮 但至少無「脫水」 亦無變酸... 底部的朱古力脆脆係最令小妹失望的——完全沒有朱古力味 只有甜味.... 而且無咗用朱古力醬將脆米黏埋一舊嘅層次 亦唔鬆脆 好似一pat嘢 
cry	最唔鍾意俾人趕 今天是陰天，但都來左西貢行山。行山前當然要食個早餐醫肚。 市中心茶記眾多，朋友求其揀左全記。本來除左寶寶個沙牛炒蛋丁圖文不符（其實味道都ok），都無咩問題。我個早餐set 仲幾大份，又有羅宋湯通。 但我地一行三人坐卡位，而間鋪仲有大把位，佢竟然因為有一家四口bb 咁就瘋狂執我枱，趕我地，仲要其實係我地食得好快，都唔知有無15分鐘嘅情況下趕...令人不快。 差d 漏左，仲有d 濕濕地嘅餐具，都唔知係洗完未乾定話佢污糟好... 所以只會係負評。 利申：我唔係要cafe 扮中產，真係人多係唔趕我都走，但我只係想食餐安樂茶飯姐。 
smile	生猛海鮮 要同公司外國黎既客人食飯,所以搵個有香港特色既地方,鯉魚門食飯其實唔遠,比起西貢方便好多,麻煩在落車之後一定要行入去,行行下就行到最入面間餐廳,叫海天啦,同之前一樣都係要自己去買海鮮   今次就分別就叫左：上湯龍蝦伊麵、豉椒聖子、蒜蓉粉絲蒸元貝、阿拉斯加蟹、椒鹽瀨尿蝦、乾坤斑、海參扣鮑魚同埋飯後甜品  可能食海鮮就係要食佢既新鮮，所以佢點煮我都覺得係好食。  椒鹽瀨尿蝦很惹味，清蒸長腳蟹很鮮甜肉厚還有蟹白在腳內  平均每人800，未計酒水，都算抵食     
ok	迪迪尼之fish n chips 迪士尼12周年，為左要紀念襟張，9月12號點都要入一入黎 去玩心情零舍輕鬆，用錢都用得開心d....樂園食物預左會比出面貴，質素亦無太大期望，為既只係食飽飽繼續玩!  望過好幾間餐廳，最吸引就彗星餐廳，以食炸物快餐為主，炸魚薯條+肉醬薯條 炸魚薯條~我明白炸物係會油，但呢個真係油得制，成層皮就咁放棄左，沙律醬係炸魚既靈魂 肉醬薯條就好吸引，肉醬好好味，如果可以多d就好啦,無期望先得到既驚喜 anyway.....今日去玩才是主角，ironman麻麻地，還我巴斯光年 
cry	服務態度差且引人中伏 很少寫食評，但這次真的很委屈，約左大學舊同學去食尚興，佢帶左個黎左香港冇耐嘅研究生朋友一齊黎，我地一早訂了位，但訂位如同虛設，準時去到仍要等，左邊店叫你去中間店，中間又叫你去右邊，搞左10分鐘終於坐得低，店員塊面相當黑....之後點菜既時候 店員過黎主動推薦有咩好食, 一開始幾樣都好正常, 蠔餅, 炒菜，鵝片，我地都聽佢建議，之後就順勢推埋凍蟹，但最後發現凍蟹係完全係亂定價，埋單3個人食隻蟹收你1500蚊，超貴，感覺有點刻意引你中伏..... 
smile	偶然遇上有心小店的驚喜 因著呢半年開始在九龍返夜學，所以會收早工在附近搵飯食左先再上。我咁鐘意食辣就梗係先搜尋下有辣野食。呢間叫：「正 麻辣·茶·雲吞」就即時吸我睛。所以就試試看。 位置真心唔算太理想，但個鋪面好在有別呢區既裝修，較優雅的裝修＋　靚女老闆娘，可以成為呢帶的清泉之選。（如果多啲易拉架宣傳都更加好啦！　因為幾好食，之後講）  看餐牌個價錢都幾合宜，看得出老闆娘是用心設計過，感覺有點台灣風，實在幾特別，因為是食辣既，但係又優雅地食辣ＨＡＨＡＨＡ　清雅左。平時食辣只會諗起好似大排檔，快食快走，但呢度係比你抖到氣既感覺。 今次我叫左檸辣雲吞加麻辣面底。我本身就酸野無興趣，但未聽過檸辣呢個選擇，幾吸引，所以叫左。無失望，清新，泰式酸辣配料加好嫩既豬肉餃。老闆娘仲叫我小心啲肉汁，ＪＵＩＣＥ　好味，加埋個面有麻辣味，得意配搭但好夾。 圖中既檸辣雲吞份量好足，但餡料好飽滿，因為我叫左個小食，爭啲食唔晒，　但因為好味，都坐得下，所以最後清晒碟ＨＡＨＡＡ 呢碟炸雲吞係要應付我愛吃香口野既舌頭，真心好香好脆。在餐牌寫原先係煎脆的做法。但當天老闆娘話炸試試看，出來效果都唔錯。又係食晒無淨 原來想叫另一款，咁岩無晒，改飲黑糖玫瑰茶，配搭埋剛才既炸物辣物，加埋我叫凍飲。一口落喉嚨，非常洗滌心靈。 配料有冬菜，明顯自家制。我又食左啲，好香唔油口。  雖然係隨意地搵食，但竟然可搵到呢間小品式清新麻辣既選擇，真心幾感恩，食完有叉電去上堂既感覺。絕對係要翻吃之選。這學期我應該會再黎。
ok	大戰過後的午餐 呢個開場白 每逢我寫親金鐘既食店都係咁開場，幾厭煩都仲係要寫 因為大家係金鐘上班又無飯帶既人都會遇上呢個問題 排長龍！無論食乜都係架啦 而今日寫既呢間「香港地」我唸平日係唔需要排就食到 但係開左係金鐘就變成 炙手可熱既飯堂啦！  一行四人嘗試排左幾個星期先食到，實在太難等啦，今次都等左30分鐘有多。 *侍應態度好一般 雖然我明白好多人好忙，不過從等位到食完 某幾個侍應態度比茶記仲差 黯然銷魂飯 $45 叉燒望落乾爭爭 食落都係 蛋正常你係屋企煎都應該好食過佢 金鐘收呢個價錢算便宜，所以 整體對呢碗飯 我無乜期望。只求填飽個肚  大排長龍既原因大家都知道，係無得選擇 所以「香港地」係無開錯地方，其他地方應該無乜人食，至少唔會每日排成個鐘去食。
cry	::: 港人不該來 ::: 5月3日, 一家人來到南丫島郊遊, 差不多2點多撘船來到所以不想吃太飽, 免得晚上吃不下... 行下行下嚟到呢間牛記, 見到佢露天位好似幾有feel, 食嘅人都唔少, 佢又有下午茶餐咁可以食少少唔會太飽, 我地就入咗去食~ ::: 雞翼薯條 ::: 雞翼只有2隻真係少, 雞翼個面好油, 唔夠味, 中間肉質係冇味嘅, 炸得太乾... 而薯條就白哂哂, 唔脆又淋patpat咁, 好失望... 作為呢d簡單港式小吃, 可能遊客會ok嘅, 但係我地食茶餐廳大嘅, 又點會接受呢? ::: 生炒牛肉飯 ::: 生炒牛肉飯牛肉份量唔少, 但係好似牛肉係佢呢度嘅主打, 牛肉十分之冇味, 亦都唔鐘意佢嗰種入口即溶嘅質地... 連帶成個炒飯都好淡口... 冇炒氣又冇鑊氣, 跟住d飯仲有d係一舊舊未炒開, 又冇色水咁... ::: 凍檸茶 ::: 凍檸茶算係最正常, 起碼夠凍, 炎炎夏日最需要一杯凍飲, 檸味又可以開開胃~ 呢度食物確實係唔掂, 又唔明咁多人嚟食, 可能佢有地利, 係主要遊覽道路必經落腳地... 但係咁樣嘅質素, 外國人就呃到, 香港人就可免則免... 
smile	服務一流 唔講其他，先講服務，我會比全5分！  加茶加得好密，態度亦幾好。 同屋企人食完之後行咗出門口大約100米，店員衝出嚟叫跟住我哋：「小姐~ 小姐~」，再雙手奉上手機。 原來屋企人留低左手機，店員即刻追出嚟俾返我哋，太感激！   餐廳喺粉嶺中心，地點比較靜，入座時唔係太多人。 但估唔到食食吓就多左好多客人，都好多街坊支持喎。 店內環境幾寛敞，坐得舒服。 野食價錢都好大眾化，水準中上。  三文魚腩壽司$20 火炙醬燒三文魚壽司$22 用木架上枱，感覺高檔啲，味道亦唔錯。 牛油果軟殼蟹卷$64 好多蟹籽，軟殼蟹亦都夠脆，但牛油果就較為硬身。 清酒煮蜆$52 酒味唔算濃，但幾清甜。 蜆有好多隻，每隻都開口，新鮮。 鹽燒雞翼串$34 雞皮燒到好香脆，雞肉仍然保持多汁。 鹽燒三文魚腹鰭$38 呢個我好鍾意食，每次都係必點，魚皮薄而脆，魚油超級豐富。 金菇牛肉卷$42 有好多洋蔥墊底，我就唔係咁鍾意，但屋企人就話好好食。 
ok	好有牛味呀 今日推介港女必食嘅岩石燒，晚餐時段6點一入座就滿哂啦，如果要食就book定會好啲，肉類選擇都幾多吓，order後店員會好細心講解每款肉燒嘅時間要幾耐，係溫度超過200度嘅岩石燒面輕輕燒一燒，可以好好咁鎖住肉汁 啲牛同豬好靚，每一啖都好重肉味 其實配埋個set真係飽到喊，有湯，有沙律，有甜品烤咗嘅肉放上飯面，油脂就滲哂入去，好好味呀 不過係位置上迫少少，同埋油煙味重咗啲 但係整體都唔錯，食完仲有個抹茶甜品玩吓 
cry	唔知自己食緊個咩拉麵🤦🏻‍♀️ 去睇戲前諗住食啲嘢先 咁就去咗附近睇 就咁望份Menu都幾吸引 尤其係啲定食  入到去坐低嗌嘢食 見唔係好肚餓 我同朋友就叫咗個拉麵食 上菜速度好快 但佢碗麵同Menu上面嘅有啲出入 辛味噌叉燒拉麵 面嘅質感一般 叉燒好薄 仲要好軟 粒蛋仲要係唔係糖心 辛味係0 一啲都唔辣囉 個湯完全係辣油溝出嚟㗎 個湯淡到死 黑蒜油豚油軟骨拉麵 面嘅質感都係一般 豬軟骨幾好食 好入味  但油脂分布太多啦 一咬落去嘅質感成口油 令到碗麵好油膩 湯底係完全冇黑蒜油味 睇落係有黑蒜油但係個湯係冇呢個味囉  個拉麵完全唔掂檔 
smile	那些年的杏汁豬肺湯 一班同事gathering 又黎啦，中菜係我地必去既，同事話佢屋企樓下間酒樓雖然唔起眼，外面門口無special,但d 食物一流。  哩度專門食d 懷舊菜， 好多款係宜家酒樓已經食唔到。  前菜～涼伴雲耳 個麻油好香，加個醋好醒胃，份量大 西芹炒班片， 勁多班片，炒得好香，個份量勁大。 椒鹽鮮魷，係新鮮炸既，一上枱係勁脆口同好熱，d 椒鹽好雲，條條都有，大大夠好有咬口。 䓤蒸班片，份量真係好大，件件都好大片，d 魚都好新鮮，無星味  杏汁豬肺湯， 勁正， 好好好好濃， 好夠類，我地睇湯渣有成個半豬肺，d 杏汁味好濃好正！ 菜莆炒碎肉， 雖然賣相麻麻，但食落好正，d 菜莆好有咬口，送白飯一流！！  椒鹽骨，炸得剛剛好，如果可以有多d 肉食就好啦 
ok	令人失望 平日經過見係小巷，無乜人行，應該係小店，諗住做學校生意有良心d 價錢唔貴既$28，午餐加$1可以揀味噌湯，加$5可以揀三文魚頭湯 叫左外賣，打開個飯，得5舊雞肉，一條菜都無 香港d飯盒你叫燒肉飯真係得燒肉，我去日本立食都有d菜啊 雞味道可以但不至於好想再食 今時今日其實蔬菜真係唔貴，你賣俾學生哥都營養均衡d啊 個三文魚頭湯無特別，有蘿蔔，有小小魚肉，又唔係特別鮮，可能平d叫味噌湯好過。 有d失望，唔會再幫襯，可以開咁耐都幾勁  
cry	離晒譜既放題 簡直離晒譜！！！ 從未食過咁差既放題！做放題咁孤寒就唔好做啦！ 昨晚係 openrice 見藍田有呢間放題，食評又幾好咁，咁就一心叫埋屋企人去食，去到門口見生意唔錯心諗應該唔差啦。有訂位等左約30分鐘終於有位，一坐埋位立即填紙仔，首輪就梗係叫刺身啦！我地三個，叫三文魚20件平均每人分到6件倒唔過份丫，但點知第一碟黎到嚇我一跳，俾得6件！其他刺身都係得幾件！於是密密寫order 紙啦，我寫10件,  俾3件，壽司就大大件整飽你。我密密寫紙既唔環保又o徒人手，放題做到咁真係唔好做啦！咁孤寒！！黎得食放題既人就一定係勁中意食架，食到咁唔自在激鬼氣！！ 另外一提。。。蟹粥，俾唔到蟹就寫明啦，黎到係蟹柳粥。真係大笑左出黎！ 至於食物質素真係好一般！價錢唔算平 $178+10% 晚市，因有生日優惠88折，折後每人平4蚊咁多。 咁既價錢加少少錢外面大把選擇啦！食放題最梗要食得夠放！盡情食至係架。呢間可一不可再！     
smile	再次幫襯既扒店☺️ 距離上一次黎，已經有大半年，今年慶祝情人節，決定再去食過！😋 — 一早訂定位，去到唔洗等就直接有得入座。 小小既枱放左蠟燭同調味料，係昏暗既燈光下，幾有浪漫既氣氛。😘 呢間餐廳既特色同點餐既detail，上一篇食評已經講過，今次直接飛去介紹食物到。 （大家可以睇返我2018年6月既食評） — 兩次黎都係想試多幾款唔同既肉，所以都叫左唔少。😂 好抱歉，今次藍妹唔記得左影低mark低每款肉既名，大概只記得係咩類型既肉。 （根據藍妹既記憶）兩塊扒分別係 和牛肉眼 同 牛腰脊，再加一條腸。 先講牛腰脊，肉質比較實，咬嚼感相當勁，肉味濃郁，雖然都係5成熟，但依然覺得比較韌。🤔 相比之下，和牛肉眼真係超級超級林！🤯 一切落塊肉到，已經會感受到個分別。同樣係5成熟，但唔需要點咀嚼已經會融化咁。🤤 多肉汁，但肉味冇牛腰脊咁濃，整體更合藍妹口味。☺️ 至於腸仔（依然唔知啲腸點分），今次呢條真係非常咸！咸到要撈埋薯蓉食先好啲。😱 根據呢2次既經驗，呢間既腸仔全部都偏咸偏重口味，如果唔鐘意既朋友仔，可以直接略過。 — 扒餐我地選擇一個跟薯蓉，一個跟手切薯條。 藍妹記得上次既手切薯條唔係咁既樣，上次既係好甜既甜薯味，今次只係普通薯角咁。😕 見到果一刻好失望，呢方面明顯地退步左。😩 — 我地再叫左個Lamb Burger Pellet。 原本以為只係一塊羊肉扒，點知原來係成個Burger餐。 個羊肉Burger可以話係成晚藍妹覺得最好食既！😍 羊肉大概6成熟左右，唔會有血水不停滲出黎，做到肉嫩多汁既效果。 最驚喜既係佢既羊騷味非常強烈，每一啖羊騷味都會隨住肉汁徘徊係口腔裡面。😆 配合恰到好處既調味同醬汁，成個Burger令人食完仲回味無窮。🤤 — 最後男朋友飲左杯靚靚既Mocha，唔落糖真係好苦，咖啡味厚重。 — 藍妹幾滿意今次既情人節大餐，食得飽飽之餘，亦享受到水準唔錯既扒。😉 不過感覺上整體既質素冇上年食咁好，尤其是伴菜同醬汁方面。 如果可以做返之前咁，相信會更好。☹️
ok	又再串一串 朋友兩公婆連小朋友，由遠方回來，地道嘅我哋當然選啲佢哋係外地無得食嘅嘢，呢個天氣食串燒最好不過。  因有小朋友，幸好職員安排我哋在房間，又唔會有太大燒烤同油煙味。 川燒豆腐 一份$18 豆腐燒起上嚟脆口，配上醬料食嘢味。有 encore 叫多兩份。 燒爆醬芝心牛丸 一串$28 初時以為只係牛丸放塊芝士係上面，原來內裡真係醬爆芝士，邪惡得嚟好味。 燒特級牛脷芯 一串$38 肉質嫩滑，唔會燒到太乾身，所以encore 多兩串。 燒一口脆腐乳 一串$18 幾特別嘅口感，內藏腐乳，都有encore 多一串。 燒煙肉荔枝卷 一串$24 荔枝汁滲入煙肉，比車厘茄更好味。 川香麻辣豬大腸 一份$42 極邪惡，大腸煙韌，沒有臭腥味，辣度適中。 燒日本廣島山蠔 兩隻$58 值得推介，鮮味十足。 汁燒原隻魷魚筒 一份$58 也是唔錯，燒得嚟香口。 蒜香肉碎燒茄子 一份$46 味道可口，茄肉唔會過爛。 鹽燒熊本一口和牛粒 一份$36 正常，但牛脷芯比較出色。 燒麻辣田雞串 一串$30 估唔到幾辣，啲辣味蓋改晒田雞肉味。 燒鱔白鱔 一串$48 唔錯嘅選擇。 松露芝士牛油焗雜菇 $48 食一份就夠，因極邪惡。 燒娃娃菜 一份$26 保留菜嘅濕潤。 鹽燒雞中翼 兩隻$22 燒秘製雞中翼 兩隻$22 兩款雞翼都味香口，秘製雞中翼比較出色。 燒雞腎 $26 爽口 燒日本黑豚露筍卷 $28 比較普通。 炸香脆雞軟骨 一份$28  但我哋叫了兩份雞軟骨，這個比較遜色， 炸出嚟嘅雞軟骨太油， 啲雞軟骨亦都唔爽口。  還叫了 燒雞皮 一串$15 第一串雞皮都算脆口，但encore 另外兩串，雞脾個韌，無咗嗰份脆口。 燒特級牛仔骨 一串$28 燒羊肉串 一串$20 燒油麥菜 一份$16 燒一口甜蕃薯 一串$22 這個美味，蕃薯香甜。  整體其實有啲驚喜，但有幾樣就做得失望。
cry	垃圾！服務差到死！ 啲菜有好大陣酸縮味 好難食 野食就算啦  兩個服務員 中年阿叔黎 兩個掛住吹水 唔係做嘢嘅 舉手舉左成2至3分鐘又唔走埋去 要人地叫先埋去 最離譜嘅係 我諗住去賣左單先再慢慢食  我已經同果兩個服務員講唔好執我枱上的食物 唔知佢地老人痴呆定咩野定係番工掛住訓 調佢老味 走黎同我執曬佢  咁既服務真係不得了  搞到我番去食完兩啖唔敢再食 我本身仲諗住食唔曬去打包走 真係比佢地咁能樣搞法我都唔知點樣好 垃圾餐廳永遠唔去 咁樣服務質素我真係第一次見！ 
smile	超推介超級檸檬🍋橙子 我第一次幫襯，小店店員見我心大心細；佢話佢地既水果🥭茶唔錯 ；咁我就點了$32既超級檸檬🍋橙子🍊（微糖少冰）。一陣就出到杯野比我飲。原本，我並沒有大期望；但飲落第一口怪怪地；但越飲越正：佢地原來用青檸，仲要用片橙子🍊盅碎佢。因此你一路飲一路會有粒粒橙同青檸果肉之口感爽快。平時在葵涌廣場飲開呢d台灣茶都最多係有片裝橙塊，但卻沒有盎碎，始終沒有融匯一體的口感；相信一年四季同一家大小都啱飲！仲要有印花儲，仲想點？推，超推！ 
ok	你可以話好滑，又覺得係好「水」。入口即溶，似飲豆漿多過似豆腐花？ 又黎食過「亞婆豆腐花」，比起多年前來吃，感覺是......滑左？其實定係「水」左？ 入口即溶......其實我覺得似飲豆漿多過似食豆腐花。 好似欠缺左豆腐花應有既質感。 會唔會落少左石膏粉同用少左黃豆呢？ 其實如果係真，係呢個「通漲年代」，是可以理解的。 9蚊碗，ok啦~ 
cry	真令人失望 估唔到  勁難食  係海怡住左咁耐都未試過呢間糖水鋪，見佢又唔洗排隊，又有位，咁去下囉，款式都吸引既，因為有d飽飽地所以食中式糖水食芝麻糊，都夠熱既，但冇芝麻味，好似飲緊水咁 都未食過咁難食既野， d服務員又黑口黑面咁 真係冇下次喇 
smile	正正日式餐廳 今次去左黃大仙搵食，朋友平時住呢抖都食開呢間，知我鍾意食日本野介紹左我食。 好彩等一陣就有位，我地兩個已經唔諗就想叫啦。 叫左個前菜係牛配黑醋沙律 🥗 個salad 幾fresh 個牛同佢都幾夾。唔錯 牛油果🥑三文魚pancake 個咩幾得意 口感都幾好 牛油果同三文魚都好夾。芒果甜，三文魚🍣好味。 一人揀個主食 另外有幅圖係白色嘅 原來係白咖哩烏冬 好似幾吸引 好耐冇係茶漬飯   個白咖哩烏冬 烏冬質感滑 唔會淋，同白咖哩好夾，食唔停好，白其實係忌廉😋 個茶漬飯 熱辣辣 有店員小心地幫我地加茶湯落去 好香喔 好味道！  朋友話呢度甜品都好出名 要早啲叫定先後上，如果食完先叫，多數賣哂😍。我地叫左紅豆抹茶🍵牛奶雪糕🍦 最開心食左呢個雪糕 性價比一流 拍得住出名嘅雪糕店嘅雪糕 下次再食 
ok	名過於實 作為米線fans，一直都有留意呢間吊腳米線神店，咁啱星期日下午路過，當然唔可以錯過！三點幾都排滿人，都係叫外賣算。一心想試下招牌腩肉，賣晒。雞絲呢？又賣晒。雞中翼啦咁，都冇。咁冇辦法啦，一場黎到，點都要整返碗先捨得走。結果點左炸醬、豬肚、腐皮同菜肉雲吞，小辣，盛惠60大元。個人覺得60蚊一碗4餸米線好貴下。 返到屋企依然熱辣辣，試啖湯，偏咸，唔知係咪有炸醬嘅關係，米線幾彈牙，唔會成糊狀。成碗最好食係豬肚絲，量多且爽。菜肉雲吞唔得，皮厚餡亦麻麻。路知係我揀餸嘅問題定點，我覺得60蚊唔值，有機會會再試多次腩肉雞絲。
cry	下午茶唔得>< sem2開學同朋友食tea 貪近無行去Haking o個間食 點知...呢度既tea真係好難食...10年如一日地難食... 款式少...公仔麵配料十年如一日... 我叫左個咖哩薯仔撈公仔麵 雖然都無expect佢真係炒丁比我 但... d麵o係湯度「不」上黎...d水多到... 然後再加咖哩汁...稀到... 真係睇落去都無胃口...=( 味道一般...d麵好淋=.=... 
smile	大件夾抵食！ 琴日公司早放，要黎呢邊親戚屋企食中秋飯但又太早未到時間，所以打算去對面酒樓飲茶先，點知唔記得左要會員先飲得，所以就諗住求其去對面搵間餐廳食下野。 叫左個雞扒飯加燒汁。首先講下價錢先，我係中環番工，平時食最大眾既大x樂都要5x$左右（冇野飲，加埋野飲6-70蚊），但呢個飯只需要三十幾蚊，對我黎講一個字，好抵！ 再睇埋個量，三十幾蚊個飯，諗住份量應該唔會好多，點知雞扒既量同飯多到我食唔哂！ 而且個雞扒整得岩岩好，好香口好juicy!!講真呢d lunch咁繁忙既時間都做到呢個水準，仲要價錢非常合理，我諗我下次放假會特登揸車黎再食多次！ 
ok	休閒lunch之地 見今日平日幾優閒就同朋友黎到呢到食lunch 環境都尚算幾好 因為居於商場的空中花園入面🍃 本身一心想坐出面 可惜冇位了 唯有局限於室內較細小的檯到用膳 首先叫左個鰻魚飯 我覺得幾好食 係個蛋唔知點解好似好老咁😂因為我理解的蛋包飯通常都係滑蛋🥚 不過唔緊要啦 好食就得 跟住叫左個漢堡包🍔等左都有四五個字 平日黎講冇乜人 呢個速度係慢左d 因為佢仲耐過個飯到 個漢堡好一般 第一啖食落去還可以 食到第三四啖 個肉質好實 完全冇肉汁 好乾身 所以都冇食曬 跟住到飯後甜品 叫左個士多啤梨芝士蛋糕味同牛乳 口感幾幼滑 好甜所以都食唔曬 $35有兩球都算係一個驚喜 
cry	落足廣告既垃圾沾麵 呢間餐廳係social media落足廣告，平時係FB睇X magazine等媒體都不乏呢間餐廳既廣告，什麼邪惡芝士拉絲等等X假期慣用語都會係呢啲鱔稿大量出現。而我地呢啲一般市民，總係一次又一次被呢d鱔稿欺騙。 芝士海膽沾麵 - 任何食物加上芝士/紫薯/海膽都會無啦啦變左個selling point，商家根本唔理啲食材夾唔夾，好地地個沾麵加芝士都算，仲要加海膽。個海膽沾麵一丁點海膽既鮮味都無，食落去得個死鹹味，我嚴重懷疑無海膽。然後啲芝士我都唔知可以講咩好...你想象下啲凍既沾麵放落去，個湯底容易變凍，凍左既芝士係一舊舊。最後啲烏冬，SORRY我真係食唔出係沾麵，淋到無朋友，無原本沾麵既口感。FB仲標榜日本送料來港，如果日本靚料都可以整到咁我勸你請過個廚師。 
smile	真係好好味 黎左甘多次，次次食完都要重2~3磅先安樂。係，真心覺得味道整體好好，價錢唔比中環一線餐廳貴。clientele 多西人同少∨嘩鬼叫既香港人，就算有大陸同胞都多數斯文有教養d。望著Repulse Bay既無敵海境，望下夕陽彩霞，飲下招牌drink，正宗人生樂事。而且價錢唔比依家中環餐廳啲癲價貴，我覺得正呀！(唯一缺點係交通唔方便，weekday塞車時想死。weekend好d啦，加埋3hr泊車優惠，算係甘。) 
ok	Tiger san 今日女朋友係青衣買咗個老虎佬嘅外賣比我 呢間嘢位於青衣城二期 青衣城新開二前個邊 個邊都幾多食肆同埋有間戲院 女朋友就係呢間嘢買外賣比我食 係買咗個tea set外賣 分別係買咗老虎素菜咖喱飯 同埋拿破倫意粉 仲有個煎餃子添 老虎素菜咖哩飯 個咖哩都幾重手下 辣味幾勁 但個素菜乾爭爭咁 啲飯都乾埋 同埋成個飯冇乜餸咁 好寡 拿破崙意粉 呢個意粉酸䣬甜甜 但個味道一般般 同埋都幾濃味下添呀幾酸 餃子算ok 有乜特別 總體覺得唔係好掂 但可能只係外賣關係 唔知有冇影響 堂食可能會好食啲掛 但份量都幾少下 佢嘅tea但又收緊lunch嘅價錢 我覺得唔多掂 
cry	另一中伏 知道應該係地道人開嘅麻辣燙，叫餸嘅時候沒有看價錢。結果斬到一頸血，獅子狗卷就寫係燒魚卷收$12，豬腸同埋炸肉就收$18一份，其他豬皮或者雞腎都冇特色。真係超貴同埋沒有特色。我絕對唔介意比$100食一碗麵，不過呢碗麵真係超級普通。我唔明白點解d餸咁貴，佢啲餸真係好普通即刻買返嚟淥熟嘅嘢。湯底亦都唔見有啲乜嘢特色， 雖然個牛骨湯已經即刻收咗我$8。  至於環境所有東西都普普通通。其實我都見佢冇乜人入嚟，今次真係超級中伏  
smile	抵食街坊上海菜館 星期日上左去慈雲山 聽啲朋友講而家嗰邊好多嘢食 行完慈雲山廣場落到下面嘅橫街見到有一間阿翁上海館 六點幾已經好多人食 我諗應該唔錯掛 所以入去試下 睇佢啲餐牌好多嘢食 種類好多而且價錢仲好平 叫咗個水晶餚肉 餚肉整到一層啫喱一層肉 加啲黑醋好好味 花雕醉雞 啲份量都好多好大碟 醉雞整得幾香同滑 有酒味 食上海嘢點少得小籠包同埋擔擔麵 嗰度個夥記好好 提我地小籠包可以同擔擔麵轉套餐 兩樣嘢加埋都係48蚊 抵食 小籠包入面係有湯嘅同埋啲肉都頗滑 個四川擔擔麵轉咗套餐都好大碗 個湯都做得好夠濃味 麵亦剛好唔會太淋 其實本身諗住叫小籠包就算 但落單嘅時候見到餐牌上海菜肉雲吞五隻都係28蚊 又忍唔住叫埋  值得一讚就係菜肉餛飩既皮同小籠包一樣 好滑同唔會太厚 再食埋百頁結烤肉 真係飽到頂上心口   即使見佢啲甜品又平又多款都已經飽到食唔落 唯有下次有機會再試 
ok	意八午膳之選 今日係藍田食Lunch，首選通常都係意八餐廳，質素比一般茶餐廳好，而且價錢都好大眾化，唔會話太貴。 不過通常午餐時間都好多人等位，今日好好彩早左去，唔洗等就可以入坐。 餐牌有好多選擇，無論係珍珠飯定扁意粉，拉麵定Pizza，總有一款啱到口味。 我個人比較欣賞意八的炒飯同天使麵，至於朋友就選左扁意粉。 浦燒鰻魚玄米炒飯 - 玄米炒飯唔會太乾或者太濕，而且唔會得好少鰻魚，加上粟米同冬菇，味道都唔錯。 香辣意式蕃茄帆立貝海鮮扁意粉 - 朋友叫左小辣，變左比較香蕃茄味，而且真係有好多海鮮配料，好抵食下。 雜菜湯 - 值得一提係雜菜湯都好足料，而且都好飲架。 整體而言，$50 有個大大分的午餐，仲要有餐湯或餐飲，味道又唔錯，想食好少少又唔想太貴，意八餐廳絕對係好選擇。 
cry	［大圍］隱身後街的拉麵店 🍜  本來想食龍亭拉麵 但原來已經轉手 但又一場來到 試下呢間好唔好食啦 7pm來到要等一陣先有位   餐牌同之前好似無咩太大分別 風︰豚雞骨魚介拉麵 $83 口味較清爽 麵選擇了普通但都偏淋 叉燒有兩片但好薄身 唔算乾身 但後期覺得個湯開始有點咸 林︰竹炭胡麻黑蒜油拉麵 $89 湯底及香味較突出 蒜油味係唔錯 另各加︰味付半熟蛋<一隻> (博多產) $15 隻蛋睇樣唔錯 而且有糖心效果  但食落就完全無味 連蛋香味都無 有點失望 吉列廣島蠔<四本> $48 炸蠔唔算大隻 但都有蠔味 不過不失   整體來說真係好普通 但呢個價錢就太高 同埋食完之後一直都口渴 飲了幾杯水仍然渴渴地 可能真係太重口味 我諗都係食過就算了
smile	環境舒適嘅純素餐廳 原本係因為工作嘅緣故而有機會嚟到呢間純素餐廳(P.S.我無錢收㗎)，一嚟到見到員工同某個客人唱緊生日歌，場面已經好溫馨 ，而員工都好nice，好有心機去介紹菜式點做，仲會問你意見睇下食物有無改善地方添！  所以我覺得好值得up上open rice，一嚟環境舒適同靚，二嚟食物真係唔錯！真係值得一試㗎！  另外因爲佢哋係用幸福做主題，店裡面係有埋好多同幸福有關嘅擺設，同埋有得買幸福手錶，內面無1-12點，係同個鐘一樣咁嘅字，都幾靚！ 
ok	一個人午餐 食晏時間， 一個人行下行下諗緊食乜野既時候， 見到呢間青年食堂就入去試下啦， 叫咗個咖哩魚柳飯同凍奶茶少奶， 咖哩魚柳飯你出面有少少特別， 好多時出面啲薯仔都比較少， 但呢度啲薯仔係炸過 食落去好脆口 分量都好足， 魚柳大大舊炸得剛剛好唔會炸到乾曬， 個咖哩汁較得剛剛好， 小小辣好香口不論連飯、薯仔、魚柳一齊食都好好食， 不過杯凍奶茶就差啲， 我叫小奶佢畀咗多奶， 飲落去完全冇茶味， 可能因為冇茶味所以要用奶去 補救 ， 不過環境幾好好似新裝修 
cry	團年飯 上年3月尾時因工作關係，所以食左一次盤菜，覺得好好味。 一直都對盤菜冇咩好感，但這次令我有意外。 今次，諗住年三十晚專程預早3天預訂左鄉村盤菜與家人一起團年，開開心心地食團年飯。 首先，豬肉腩肉炆得不夠，蘿蔔太大件之外，一點都唔好食，魚旦、冬菇、豬皮及等等食材一點都好靚，又唔夠醬汁。  食的時候，食材及味道簡直相差的太遠，令家人食得一直投訴。 記得店主話會預多一支醬汁給我，但是最後家人想話加入點醬汁，完全冇味，全家人都覺得冇味，唔好食。 相信好難再訂一次食了…… 最後，又令我及家人再次失望了。 HK$1430都不平，但食完覺得唔值這個價錢…… 
smile	瘋狂食蝦🦐🦐 好耐冇嚟過山頂，對上一次好似已經係7年前咯。嚟到發現冇咩好食，好多都係普通連鎖食店，毫無特色可言，呢間望落算似樣啲😬 開喺山頂，望住太平山下嘅靚景，竟然只係一般西餐廳價錢😮 叫左個拼盤，有炸蝦、炸魚手指同炸海鮮球。炸海鮮球佢話係蝦、魚同埋粟米做材料，老老實實食完都唔覺得係蝦同魚，冇乜味，texture都麻麻地。炸蝦都唔好食，最好食係個魚手指，好滑！薯條唔夠熱都扣左少少分。 加$45有個沙律，好大碟！冇咩好彈，正常。 蒜香牛油辣汁大蝦飯，見好多枱都有嗌，燒蝦好好味！！好過炸蝦好多！個汁都好香，辣就唔多辣，但撈埋個飯都好啱食😋  嗌多兩杯野飲埋單六百幾，價錢ok啦，份量都唔少，如果一大班人嚟食可以嗌到成枱都係蝦就仲開心！
ok	白朱古力烏龍茶蛋糕 @poempatisserie ———————————————————— 可能適合對象：#白朱古力烏龍茶蛋糕 #白朱古力 #烏龍茶蛋糕 #鐵觀音蛋糕 #水墨畫 #中國風  甜度（5星最甜）：⭐️⭐️ 濃度（5星最濃）：⭐️⭐️⭐️ 🍴：餐具 ✖️ / 蠟燭 ✔️ / 冰包 ✖️（可以+50蚊買）/ 紙盒✔️ 🏷：✔️（免費寫名） 💬：好專業，Product Knowledge 好高，又好Helpful 🛒：西營盤 #cakeup_西營盤站 🔘：個裝（適合6-8位） 💰：$750 ———————————————————— 性價比：中  好靚，真係一個好清秀優雅嘅蛋糕。由於真係好靚又幾好味，我哋都刻意上網了解多啲餅店嘅來頭。  原來餅廚係贏過亞洲最佳女廚師獎項嘅人。雖則我唔知係乜獎打乜獎，但佢以中式山水畫嘅唸法放係一個西式嘅蛋糕上面，型得嚟，外形做得咁優雅，仲要好味，相信贏係有佢原因。  𠵱間舖頭好細心，每個蛋糕都會提供一張蛋糕ingredients卡俾你，明白呃Like重要，但食乜落肚同時重要，𠵱一點，我哋覺得係加分！  蛋糕方面，佢係以檸檬海綿蛋糕加鐵觀音烏龍茶Mousses，仲有白朱古力Mousses去做成。睇落層次係幾分明，面嘅白朱古力Mousse事實上係好滑口，taste good。而甜甜哋嘅時刻，就會食到下一層酸酸地味嘅啫哩軟糖做間場。我試過分開食，幾好味，口腔好醒神。醒一醒後，就會食到淡淡然嘅茶味Mousses，但不算強烈。  而下層仲有軟硬適中嘅蛋糕層（話就話係檸檬海棉蛋糕，但就唔太食得出係檸檬味）。最底層就有好味脆口嘅餅底，旁邊仲有條棉花糖圍邊。  整體而言，味道上可能有太多味，又白朱古力，又茶，又酸酸地啫哩，又檸味蛋糕，所以其實對一般人嚟講，成件蛋糕一口食晒咁多層，會好難分明地食得出咩味打咩味，味道係複雜咗啲啲（但逐層食，相信會較易食到逐層味道嘅分別）。 賣相真係幾靚，除咗墨水分布得好靚之外（再上佢官方IG睇，每次水墨分布都唔同，有多有少，獨一無二），其實朵花都好有心，佢係糖膠花。為免影響present出嚟嘅效果，佢係你去攞，先放朵花上蛋糕度，保證質素，Pro！  不過其實除咗味道複雜咗啲外，都有兩點溫馨提示。第一，Pick up location唔算叫好方便，係要登少少斜路先上到去攞㗎，所以真係去攞蛋糕時，就預多少少時間去，因為要跑上去的話，唔係講笑！  第二，就係上網訂蛋糕嘅過程，有別一般訂蛋糕程序，係冇日子你揀。一嚟就係揀蛋糕，之後就科金。係要自己留日子同聯絡電話，等佢再confirm你。所以我哋訂時都會有少少擔心。所以如果上網訂時已經可以confirm埋日子有冇得訂，萬無一失，咁就真係由訂蛋糕到食蛋糕都好perfect！ ———————————————————— #cake #birthday #蛋糕 #生日 #生日蛋糕 #birthdaycake #hongkong #hkig #香港 #香港限定 #hkbakery #caketionary #caketionaryhongkong #呃like #相機食先 #山水畫 #山水畫蛋糕 #水墨 #水墨画 #啱有墨水嘅人 #但冇墨水嘅人都可以食吓補補佢 #西營盤美食 #西營盤 
cry	一肚火的父親節飯 第1次去食，但唔會有第2次! 最後個粥又唔係想像中咁鮮甜喎! 食層層海鮮鍋再打邊爐仲好食!  店內3位員工態度極差，間鋪已經唔大，行過叫佢扮睇唔到! 叫左果5款小食遲遲都未到，問呀女同事其他海鮮落得未，佢竟然問我家人係唔係好肚餓😒真心嬲左😠咁其實唔肚餓我地都唔會座係你間餐廳度食野啦😒 家人唔食南瓜芋頭佢可唔可以都換做粟米，佢叫我地唔好落咪得😒再唔係同我地換左佢，不過粟米唔會多d....咁你講黎做乜呢?😅 最後埋單先好笑，首先呀女同事放低左4粒甜品俾我地，然後呀男同事拎左錢過黎找俾我地，正常都係放底後會行開啦，佢放低完係度執枱😒(btw枱上大部份野都已經由另一同事執好，剩下每個人前面果張墊枱既紙)我地都唔知拎錢唔拎錢好囉😅到最後拎完錢拎埋果4粒甜品一路行一路食。 係咪需要搞到d客人咁狼狽呢？ 如果態度差果位女同事係老板娘，咁呢間餐廳聽執都得架喇，連佢態度都咁差，都唔洗期望其他同事會變好😠😠 好地地一餐父親節飯食到一肚火😠 
smile	甜品好正 今次試左喺大坑嘅小店The Pudding Nouveau 聽講佢地個大廚係米芝連架 今次試左佢地最多人叫嘅法國油封鴨脾duck and waffle🦆, 之前食過london嘅duck and waffle 好乾唔好食，仲驚呢度都會咁，點知呢度整得好juicy，一d都唔乾喎😋 另外仲試左蟶子pasta🍝，個sauce好creamy, 不過味道淡d，建議食左呢個先食Duck and waffle 最好食嘅甜品嚟喇，試左個黑芝麻拿破侖🥞，佢個黑芝麻cream真係超好食!!好rich好邪惡!!呢個推介呀👍🏻👍🏻👍🏻👍🏻 
ok	失望的甜品餐 呢日落大雨黎到，無咩人，只有一台客。 後來愈來愈人，其中班人仲話留左台，但當時入面滿曬，叫佢地坐出面又唔肯，因為出面實在太大雨，最後佢地等左好耐嬲嬲地走左，因為訂台都無用 ，班90後侍應又唔會特別理你。 感覺呢到服務真係麻麻。  我地叫左宇治抹茶冰，一黎到有d失望因為同食評相差太遠吧啦，變左縮水版，底部有一小球雲呢拿雪糕同d紅豆。 另外亦叫左個可能製作需時同人多，等左半個鐘以上，兩個人食真係好甜流同好飽，最後都唔係好食得曬。 
cry	試一次就算了 姐姐生日所以出街食飯，因為大家都鐘意食北京填鴨。所以就揀咗個方便嘅地方Times square。可能星期一夜晚關係所以唔使book 位，仲有好幾張大枱剩。滿心歡喜食鴨，點知隻鴨除咗塊皮係脆嘅。其實都算麻麻，肉身唔juicy 又冇鴨香。反而嗰個鴨湯飯拼埋啲脆脆嘅米粒，呢個真係做得幾好。小朋友都搶着食，可惜份量唔多。仲叫咗個豬頸肉炒芥蘭有啲辣嘅，都炒得唔錯。服務方面就真係好似成日見唔到你咁，舉極手都冇人應你。 
smile	外面平平無其，燒味出乎意料的好味！ 朋友附近做嘢介紹我黎呢度食飯。行入去看似舊式酒樓，有啲似食為先，心情十五十六都唔知食乜好。聽到隔離枱個個都叫燒味，咁我哋都叫黎食下，燒鵝、燒腩仔同叉燒。 先黎個燒鵝，佢既汁醬係另上 ，我試左第一舊無點汁，已經好夠味，外皮燒得好香，肉質仲好嫩，假如想濃味啲，可以點埋個汁 。平時食埋啲幾貴既燒鵝，一係太肥一係太瘦一係啲皮好難嚼。  試埋叉燒，叉燒好lum，好似食黑毛豬咁，加上外皮厚厚既蜜糖封住，真係想煎隻蛋整個銷魂飯。 燒腩仔入口脆卜卜，一層肉一層肥，天衣無縫！very good! 可以比美車軚人三星 我哋仲有叫砵酒蠔，蒸魚，全部都好有水準 非常滿足的一晚。 
ok	友人成日去的火鍋店😇 夜晚係附近工作完，即興去了打宵夜邊爐🤭 9點半後入座會平d架！ 呢間係友人同佢屋企人成日食嘅打邊爐～ 係類似中式茶樓咁既裝修：3 去到就調好個醬先 d配料睇落都好新鮮 點完一堆野食後就開餐了🤤🤤 為咗唔好太重口味，我地叫咗蕃茄薯仔湯底。 打邊爐一定唔可以無手切牛肉 唔會太肥又好抵食 苟菜豬肉餃。。但裡面無肉嘅  水魷 正！ 魚片 d肉都幾滑  有鮮淮山～浸淋咗好好味！  牛栢葉都幾爽口🙋🏻‍♀️ Overall 都幾唔錯~ 可以一試
cry	nerver come ag 望落去似係幾有質素 假日就揀左黎食個lunch慶祝下=] 首先有餐湯同蒜蓉包  真係omg...個是日餐湯十級伏 勁奇怪 普通白湯好味好多><蒜容包冇乜味又唔夠熱 好似成緊白包咁-- 主菜就有呢個白汁鴨胸焗意粉 完全唔夠味 我自己要額外落左黑椒同鹽/.\鴨胸份量都適中 唔會太少既 成個意粉有種微焦既味道 然後仲有呢個雜扒啦 首先豬扒十級硬 一啲味都冇 雞扒好少少 起碼願意食第二啖 雖然唔係鐵板餐姐 但我都冇expect過係暖-- 真係普通茶餐廳六十幾蚊果啲扒餐有質素好多！ 個量唔算少 好大碟既 但完全唔值 
smile	🔥啖啖肉火焰麻辣雞煲 一個月一次雞煲癮又起 一早聽朋友講佢地既芝士雞煲好正 門口古色古香，有類似木製屏風既大門 非常易認 餐廳主打雞煲，可以揀芝士雞煲或者火焰麻辣雞煲  我同朋友都係愛辣之人，當然要試  墊檯紙清楚說明食雞煲既步驟 以及推介食法 1. 大火煮滾，切勿開蓋 2.侍應會幫你點火，加辣醬炒香 3.等佢滾一滾，就可以食雞 4.加清湯，打邊爐 右下角就係個辣醬，今次叫左小辣 但同朋友都覺得佢地既火焰麻辣唔係講笑 小辣已經係出面其他餐廳既中辣🔥🔥😋😋 配菜有紫洋蔥、蔥 炒香配埋辣醬，非常惹味 身為食肉獸，今次order左 餐廳用上全雞比肉，每一啖入口都係厚身既雞肉，完全無咩骨，食得好過癮！  而且雞比位置非常嫩滑，比起普通雞件更索汁👍🏼👍🏼  非常欣賞餐廳可以半份半份咁叫 人少黎食就可以試更多配菜 份量很多 而且牛肉新鮮，肉味濃郁 由於有預先醃製，肉質較淋 牛肉切得厚身，口感一流🥰 一碟有齊牛丸、豬肉丸、蝦丸、墨魚丸、鯪魚丸  全部調味剛剛好，不會過鹹 丸類size大大粒，性價比幾好  牛丸加了黑椒，好香口，亦帶微辣，正
ok	很普通 我哋兩個人10點鐘去咗食呢間好多人排隊嘅車仔麵，叫咗個碗仔翅，魚翅撈飯，蟹子餃，墨魚同埋糖心皮蛋 除咗個碗仔翅我覺得正常d 以及蟹子餃隔離嗰啲生菜叫好食啲之外 我覺得又貴又唔啱口味 唔明點解成日咁多人喺出面排隊 可能我哋太高期望因為成日經過見到好多人排隊以為有啲咩好咁好食又或者我哋唔識揀你食都冇叫到車仔麵可能車仔麵真係好好好好好好好好食呢 不過明明我哋係喺呢度睇人哋食評話好味嗰啲嘢跟住你叫個喎 完..................... 
cry	超級失望，食物勁退步，唔會再去！ 已經唔係第一次黎，之前黎過兩三次都覺得幾好，點知今日再嚟真係令我大失所望，以後都唔會再黎！ 落單超亂，掛住整外賣，客人堂食啲單又唔理，啱啱開門又樣樣都賣晒，叫果樣無果樣，終於落左單跟住又話漏單，亂到冇朋友，令客人無所適從！ 到食物，超失望，一係就勁咸，d意粉咸到食唔到！一係就冇味，連最出名芝士戀上魷魚鬚都淡而無味！一係就燒燶晒菇上面d芝士，燶到食唔到！ 夜放工成九點幾先可以食飯已經夠慘，諗住好好坐低食餐好嘅，點知食餐咁既野！真係好過份！一定唔會再黎！無下次！  
smile	屋村商場日式餐廳 之前上網見到呢間d海鮮丼好抵食，可惜我地夜晚去冇呢個offer,就叫左個二人餐。餐廳唔算好大，但都可以放到3-40個人.環境佈置到好似日本屋台咁，都幾特別。  三色前菜（食左都唔知係咩黎,左邊個個似d 樹根/莖，中間個個有d似魷魚，煙煙銀銀，好有咬口，左邊就係青瓜） 日本蕃茄八爪魚沙律（份量就唔算多，但係勝在夠新鮮，蕃茄超清甜，八爪魚都相當爽口彈牙） 刺身（鯛魚8片，帆立貝，三文魚，油甘魚，二人份係就少左d,但都有質素ei,鯛魚配個醬油好清新再帶點點甘甜，帆立貝亦清甜爽口，不過不失。 蔥蔥拖羅蓉卷（拖羅蓉加海膽勁鮮味，而中間夾左蔥花超爽口，口感同味覺都好刺激） 串燒拼盤有翠肉瓜，鯖魚，煙肉包蠔同埋黑豚肉，我覺得燒鯖魚好好味，醬油燒左好香口，而煙肉包蠔都好有創意，之前都未叫食過呢個組合，好味。 之後再有個豆乳雞肉軟骨丸子煱，平時係紙火鍋,但咁岩冇晒就用普通煱。男朋友勁鐘意，話用豆乳做湯底，味道好天然，清清地唔會好濃味好咸，豆乳配埋豆腐更重豆香，更滑。個丸子係有雞夾軟骨做成，入面有咬到一粒粒軟骨相當有咬口。 最後仲一人一碗牛肉烏冬，成個餐份量都幾多，兩個人食一定夠最飽，呢個價錢有咁多款野食都真係算幾抵喇。 
ok	質素平平既上海菜~ 鴨子園係一間以鴨肉為主打既餐廳 餐牌選擇非常多 琳瑯滿目 既有點心類 亦有小菜類!  依日一家人黎到「醫肚」 就初嚐左幾味小菜 分別係砂鍋獅子頭、乾煸四季豆、咕嚕雞球.. 仲叫左一份點心! 鍋內有兩大球獅子頭、小唐菜加菇菌同筍 獅子頭非常飽滿 而且肉質豐潤♡ 相信係o係瘦肉裡面混入左肥肉粒既關係! 烹調方式亦見得宜 因為獅子頭仍留有唔少肉汁  加上芡汁濃度適中 唔會過咸 搭配起黎非常美味! 更重要既係 由於以砂鍋盛菜既關係 食到尾聲鍋內既食材仍能保持溫度~ 乾煸四季豆既份量頗多 而且炒得有鑊氣  四季豆經過高溫烹調後仍能保持蔬菜爽脆既口味 實屬可貴! 加上肉碎粒醃得幾入味 整體味道還不錯~ 有別於一般咕嚕肉既做法 佢用上雞肉而非豬肉  俾人一種新鮮感 但口感卻令人大失所望 雞肉粉漿並唔厚 但由於炸得過火令外皮變韌 有點可惜 但佢既醬汁酸甜平衡做得幾好 味道唔會過於甜膩 亦唔會太酸 同時內裡仲有少量洋蔥、青椒絲同菠蘿粒 全部都裹上左一層酸酸甜甜既醬汁 幾滋味! 鴨肉酥外型精緻小巧 實際上只係比$5硬幣大少少 認真「的骰」! 除左造型吸精外 食材既配搭亦別出心裁 內餡以鴨肉絲為主 予人新鮮感 係香港既點心店中可以話係比較罕見  只可惜鴨肉調味過重 味道略咸  即使點心外皮香酥可口 味道亦受影響  總體黎講 鴨子園小菜既味道並未見非常出色 有待改良一下~
cry	得個平字 今朝去北角返工，久不久都會過北角，想去啲街坊鋪買麵包食做早餐，見呢間食評唔錯就走入去買，點知見到好多包都係塌哂扁哂。 最後買咗1個紅豆包同1個合桃酥。紅豆包扁咗，冇哂口感，可幸嘅係味道正常，不過都覺得紅豆包都幾難唔好食。至於個合桃酥，竟然係淋嘅，好似擺咗好耐咁，唯1好處係佢有半粒合桃喺中間同味道正常，唔會太甜。頭先講話啲包扁哂塌哂，都好可能係擺咗好耐，擺過夜。 唔明點解咁多讚，同埋小鋪都未必間間有心有誠意，呢間冇下次。 
smile	性靚正😌高高興興去飲茶 今日full team meeting，同事們高興起就話meeting後一齊去飲茶！ 近近地就去左附近商場既茶樓，百樂們煌宴 揀佢既原因主要係平靚正，又方便，服務都ok～ 餐紙同普通茶樓差不多，美中不足就係搵唔到煎薄餐  除左點心，仲有好多小食添 個人黎講最鐘意係星州炒米， 超級大碟，8個同事食都夠食 味道剛好，唔會太辣，亦都夠配菜，唔係得返d米粉～ 飲茶3寶，燒賣走唔甩 新鮮蒸出黎，如果多幾粒蟹子就perfect la 腐皮卷，卜卜脆，又熱辣辣 皮薄又多餡 炸鮮魷，其中一個同事勁鐘意食，次次都要叫，但我就感覺太煎炸，都炸得燶左少少 不得不讚叉燒酥，好好食！好鬆脆，唔會太甜，加埋幾粒芝麻就更加香  食左好多野，最後仲有糖水送添 如果無送既話記得提下d樓面姐姐 紅綠豆沙，任君選擇 同事們飲下茶，講下笑下，好開心 食物係會為人帶來歡樂 
ok	普普通通 好朋友放半日，近佢工作地點就搵間坐下傾下計。佢介紹左呢間tommy wong,我有響九龍城買外賣，但堂食就無試過。卡位唔係特別，裝修有啲港女至愛tiffany blue....華麗又唔算既，餐具都唔係特別 388/2話平唔平話貴又唔貴，係因為地段問題，元朗喎⋯又無風景睇既  咸食：伯爵茶scone伴奶油果醬、龍蝦牛油果班戟、黑松露芝士三文治 、迷你pizza、迷你漢堡 甜食：軟雪糕、芒果熱情果mousses、焦糖燉蛋、朱古力球、士多啤梨拿破倫 包$38飲品 咸食： 伯爵茶scone伴奶油果醬：無伯爵茶既，奶油唔夠輕身 龍蝦牛油果班戟（？）唔係牛油果係變左沙律醬，即時唔特別 黑松露芝士三文治（？） ：變左三文魚多士，無特別正常味 迷你pizza：乾左啲 迷你漢堡：肉叫做純牛肉球，有肉質感，但個包好硬 甜食： 軟雪糕：還好 芒果熱情果mousses：本身唔太喜歡熱情果味 焦糖燉蛋：太細杯喇，糖唔夠脆蛋仲有啲實 朱古力球：一整粒朱古力外硬內軟，有層次，比想像好 士多啤梨拿破倫：賣相麻麻，士多啤梨唔夠甜，吉士可以再多啲 士多啤梨奶凍：有啲士多啤梨粒粒增加口感奶算滑都唔錯 餐飲$38其實係得檸茶檸水其他係要補差價既 earl grey latte加錢既，比較淡 檸水無特別  成個set唔係樣樣野有兩件，有啲仲同個menu唔一樣，又係果句如果有食物敏感就麻煩⋯點分好呢，又唔係大件，成個餐由下而上食，最上層有太多野係會溶，無得慢慢食，一係就唔跟次序食。
cry	離譜，不知所謂！ 一開始朋友話佢係8度海逸擺百日宴，個人感覺幾期待，但係完全估唔到會係可以咁惡劣！環境符合一間酒店應有嘅水準，但其他地方完全吾得！  食物菜式： 大家都係相機食先，但係全晚冇人有呢個舉動。 翡翠鮮蝦球： 西蘭花炒蝦球，啲西蘭花煮到全部係暗綠色淋啤啤。😓 芹香百合珊瑚蚌：尚可接受，冇特別。 脆炸黃金蟹棗球：冇心思，同我係百佳惠康買嘅急凍蝦球或者街邊嘅炸魚蛋，完全冇分別！仲要係硬嘅，心係凍嘅！😖 蟹肉扒雙蔬： 蘑菇生菜 ，啲蘑菇可以係半生熟都算，碟菜有蟹殼都可以證明你係用蟹再拆肉煮，但係碟菜有嘅竟然係魚骨，仲要係又長又細又尖，如果唔係有人眼利睇到嘅，俾人食咗都唔知會發生咩事！😠 准杞螺頭燉雞湯：超鹹，冇雞湯味，完全係味精湯😬！ 湯渣都拎走埋，吾睇菜單都吾知佢係咩湯！😩 百子發財柱甫：件瓜硬到吉吾到，冇啲牙力都食吾到！😔 清蒸原條大海斑：原本以為蒸魚啫，唔會出事，點知連魚磷都冇刮晒。😓 金獎茶皇燻雞：只係加茶葉味嘅炸子雞，味道奇怪都算，問題係凍嘅！😳 鮑魚雞粒炒絲苗：好大碟，但係又濕又鹹。😑 添福添壽四寶茶：尚可接受，冇特別可言。  服務質素： 諗住食品差都算，起碼服務態度好啲。 一開始派利是，啲侍應好精神，但係之前就一舊雲！全程啲侍應經理都係混混噩噩，冇啲精神。 淨係不停添酒水，骨碟同碗完全冇換過，出聲要換都要等一排先有人理。態度仲差到連啲碗碟吾乾淨都可以拎出嚟俾人用！😵  諗住係喜慶節目就算啦，唔想搞咁多，點知最令人難以接受嘅係賣單時候！👹👹👹👹👹👹  嗰經理走嚟，擺低張單就話“我已經Free咗你加多咗嘅人頭費。” 我哋食套餐丫，唔係食自助餐丫，計咩人頭費丫！😈 一開始人多，坐吾晒嘅時候，要加多席嘅時候話冇咁多菜，加唔到！問可吾可以坐逼啲，冇問題，俾晒面你哋啲經理，但係要加錢嘅完全吾出聲。到埋單嘅時候先出聲！😈仲要計埋啲小朋友嘅人頭？人哋歲幾左右咋，仲要手抱同坐BB櫈，做咩要計埋嗰幾個小朋友嘅人頭？？？？？ Free咗嗰幾個人頭費，就好似已經係天大嘅恩賜嘅嘅態度，真係令人接受吾到！😠😠😠仲話最多請我哋食自助餐了事！😖😖😖呢個解決方法真係令人好火滾！👹👹  食過咁多酒店嘅宴會飯局， 完全未試過不論係食物質素定服務態度都好，完全令人難以相信呢啲係一間香港酒店應有嘅質素！完全完全好失望！ 
smile	讚！ 成間以pancake為主既cafe🤩呢日係easter holiday都吾算多人 有indoor同outdoor既位 我地就揀左indoor😝因為Easter 既關係 有限定既伯爵茶pancake🤩我地兩個人share一個 pancake好鬆軟層層都好有驚喜 雪糕都好好味 好match個pancake🥰兩人食一個岩岩好 一個人食會太飽🤧 咖啡方面就叫左latte 咖啡味好香👌🏻靜靜地的環境好岩坐一個下晝😝好岩拍拖 同朋友黎chill chill 下次黎再識其他口味 
ok	裝修後試下吧 見佢新裝修就試下，就同家人來試下，其實除了環境靚左好坐左，多左卡位，坐多左人，食物同服務質素都係同未裝修前差不多，奈何油塘冇乜比較好既酒樓，連潮公館都執埋，太平飯店又裝修，鯉魚門廣場有間明星海鮮酒家，所以客家好棧吸引左好多客。好衰唔衰聽到有個待應講，成9點先來食個個魚鍋，咪又排都未收得工，你公司做得8點半小菜有折就預左會咁，講都細聲啲唔好係客背後講呀，感覺唔太好。 總體來講，服務一般，食品一般，希望稍後會改進好啲。 
cry	差差差 開左咁耐，怕左班大陸人，諗住夜夜地就試下幫襯晚市雞煲加打邊爐，食既過程簡直畢生難忘，永不忘記 奇味雞煲真係好奇味地無味 到打邊爐先猛料，請看圖，肥牛肥到一個點，叫佢換個碟，個答答簡直新奇到，‘已經放左係你地台面禾’我心諗，你唔放係我台面我又點睇到咁既樣呢，其他野都正正常常，最後加一樣野，送左上台後再比個侍應咸豬手我個右手邊bra 位 呢間咁既服務態度再加咁既特別對待，你比錢請我黎我都唔會再去，一定唔會，永遠唔會 
smile	食素都要食得好! 心血來潮想食得清淡D食少D肉 今日就同爸爸去食素~ 有好多好多菜式 見到有個二人套餐$388  我地唔想諗就叫左唸呢個 有三個前菜 Set 好 冬菇、脆玉瓜、豆腐 湯有2種 我地就叫左素湯 然後揀2個主菜  配白飯X2 香酥百靈菇 ... 其實唔係好特別 不過味道真係唔錯~ 1定1定要食層皮! 又唔會太油~ OK~!! 但送飯 就唔太岩咁 菠蘿咕嚕素肉就十分好送飯 素肉質感好稔身~ 加入了酸甜汁真係幾正 好醒胃 餐後甜點-薏米腐竹 薏米好大粒!!! 好有咬口 幾好食! 
ok	長洲掃街之一，價廉物美的紅豆餅！  難得sem break，於是約埋三五知己一齊去長洲！去長洲嘅指定動作就係：掃街！  大學的傳統o camp遊戲就係city hunt！雖然已經過左玩o camp嘅年齡，但係係呢個彈丸之地，就玩個長洲hunt啦，哈哈！其中一個task就係要「 」，大家諗唔諗到係咩？ 就係紅豆餅啦！  呢個紅豆餅價錢就夠平啦，但係等佢整都要幾耐，可能係即叫即整的原因吧！  雖然係要等，但到手嘅時候係熱辣辣家，唔會凍冰冰。熱到手指都紅晒，可想而知有幾熱。  食落口就，有點奇怪。首先個外皮好乾，如果係夏天口渴嘅時候食，應該難以吞嚥。而且唔知點解外皮味道會有鹹味？！  不過，餡料尚算豐滿，紅豆蓉中會食到一粒粒的紅豆，而且味道不會過甜，是健康的充飢好選擇！  整體而言，價錢是可取，但味道各方面還有進步的空間呢！
cry	諗住久旱逢甘霖，但.. 土瓜灣區終於有拉麵食啦！自命地膽既我當然第一時間八下。雖然不嬲都有日式料理店賣拉麵，但係大家都知搭單賣果啲係咩質素🤪土瓜灣一向無既KFC同拉麵店終於都齊🥳🥳   佢個地點本身係買鋁鋼五金店，因此內裏極深裝修主體點同柔光，我女朋友話厠所仲有YouTube 睇韓星添，咦？韓星？呢間唔係日本野咩，仲播緊碧綠色免子🤨🤨🤨🤨🤔🤔🤔🤔 我諗應該係香港人開既🧐🧐🧐😅  落單前我貪小便易即download佢地apps 諗住免費拿份溫泉蛋，點知佢話無貨，但係跟拉麵個半隻就有🤯 算啦，免費野。  保險計叫了招牌白湯雞同黑蒜油。   佢啲杯盤碗碟，麥茶都好，係有點用一次性筷子同毛巾我夾硬扣佢分。 基本上得一種麵，無粗幼之分，連隔離枱叫沾麵都係同一種麵㡳。湯係夠濃成碗麵最精華可取，🙄但都徧咸，如果沾麵就合理，湯麵就。。。。而且麵身不掛湯....仲有少少梘水味，睇來應該係用交貨。😥 炸牛蒡視覺效果不俗，但油味較多。  配料塊慢煮雞肉好有鮮味，非常可取。  黑蒜油。。。。。無蒜味得咸味同好油🥵🥵🥵食得慢索湯後仲咸😥😥😥大家都係食雞白啦，唔好玩野😅 埋單時要加一😅😅呢啲做法，應該都係香港人傑作😅😅😅 咁佢話試業間，等佢一下再試囉，九點後八折都可以既😅
smile	創新懷舊小食 又幾好味 由深水埗開到葵芳 同樣滿座😎 雖然懷舊裝修 但食物非常創新的 所以好受上一輩同後生歡迎 呢點幾高招👏👏 . 🍳黑松露炒蛋多士$38🍳 招牌菜之一 蛋算厚亦很滑 但蛋香差少少 黑松露正常 係幾香嘅👍 多士都厚 但可以烘得更外脆🍞 因為滑蛋會令外皮變淋🙊 . 🍮流沙西多士$28 包餐飲 (下午茶餐)🍮 第一次點呢個 有驚喜啊😍 真係好流沙 係甜中帶微咸嘅流沙奶黃 牛油令成件事更濃香 加上酥脆炸多士  呢個真係唔錯👍 . 🍡雪米糍紅豆冰$28🍡 4小粒雪米糍加上忌廉 多紅豆粒 而且仲有顆粒感的 真係好耐冇飲過紅豆冰 所以幾過口癮😚 . 飛仔華田$24 同樣一大篤忌廉😆 華田夠濃 中間有啲脆米 兩款飲品都大杯 建議同人Share👭 
ok	普普通通既一餐 晏晝食完個tea 仲未落隔，諗住簡簡單單食個麵當一餐，藍田既雲吞麵鋪都唔係好多間，生龍又裝緊修，所以就試下近地鐵站出口既新樂園。  ✨如果加野飲價錢都幾貴～～～ ✨雲吞魚片河（$36): 我食麵向來一定要加腩汁，佢個湯底比較淡，加左腩汁都係無乜感覺🤭，呢個啱鍾意清淡人士。  ✨雲吞係咁多樣中最好食， 魚片都ok ~夠爽口彈牙。 ✨牛筋墨丸紫菜麵（$41): 牛筋全部都好大舊，爽口唔夠腍，最腍果舊我個佬已經比我食左😆感覺唔夠入味。  ✨墨丸其實都有墨魚味，味道ok不過就腍左d, 唔夠彈口。紫菜加$5, 份量都幾足。 ✨油菜（$14): 呢個超唔抵😵菜心望落好大棵幾睇得，不過食落一d 甜味都無仲怪怪地，個蠔油得個咸字～～無鮮味😖 ✨質素平平，下次都係食番隔離sam 哥譚仔，叫碗粉仲送野飲，加埋雞翼兩個人都唔使九十幾蚊😐
cry	中晒伏嘅片皮鴨 生日前夕食吓片皮鴨，高高興興上到去啱啱有檯，坐底睇餐牌，唔係好肚餓，諗住叫小小野食住先啦，就叫左半隻鴨，一碗擔擔麵，一個獅子頭。首先，隻鴨唔堂切都算勒，點知d鴨肉干爭爭，一滴油都無，咬落去毫無鴨味，好似咬毛巾咁，中晒伏呀，真係不知所謂（好嬲呀） 擔擔麵林到咩咁，得幾滴辣油喺上面浮吓，又係無味嘅。  獅子頭味道還可以，一般般吧。  總之係隻鴨真係太差太差，連鎖快餐店嘅都好食過佢多多聲呀。  好懷疑其他食評係咪食緊同一款鴨。 
smile	世界上有高汁food court? $43有交易 坦白講，我對food court既印象係超級多人，既要搭枱，食物質素又好一般，冇咩絕對唔想食既快餐。今日過到泥，我有少少改觀喎 呢度係客人自己篤售賣機落單埋單後等取餐。之前經過好多次，永遠都唔會坐滿人，心諗係咪甘難食呀，原來並唔係甘 睇下幾靚仔 半肥瘦叉燒x8件，飯x1.5碗，菜幾條，煎蛋脆邊，再加甜豉油。呢個價錢交足功課啦，係叉燒冇咩蜜味，其餘好滿意囉  好誇張，d扁意粉有好多，軟硬度同調味適中 溫泉蛋滑嘟嘟，蒜蓉包勁多蒜蓉又香脆 奶茶合格。 總結：如果唔係趕住去睇戲，唔去得遠又唔食得耐，唔會有機會泥，估唔到好過預期甘多😂 大家去MOViE MOViE睇戲前可以泥食個快餐 btw green book好好笑，可以睇下開心下😂  如果你鍾意我今次既分享，請你馬上立即宜家就俾個♥️同關注我😬 按我個頭像然後按「關注」🙇🏻‍♀️
ok	服務好好環境浪漫嘅餐廳 2月11號我好友生日，又要訂間好餐廳慶祝佢生日啦～ 晚上7點半到，都差唔多坐滿人，想食真係要考慮訂位。 . Glasgow salad (French fries) ($55) 薯條係長幼嘅，好乳，炸得剛好，放左一段時間仍脆。佢個醬唔係普通茄汁，沾埋一流。 . Kentucky colada ($95) 同友人一人叫一杯cocktail，我唔鐘意vodka，鐘意fruity啲，侍應介紹左喱個。飲落去冇咩酒味，喱隻果香味我唔太喜。 . 其實我訂位嘅時候有寫係生日飯，我以為我地叫個甜品，會好似隔離枱咁，甜品碟上寫happy birthday，點知冇，到我地食完啲野準備埋單，佢地突然攞左個檸檬撻出黎，插住蠟燭，唱曬生日歌，仲影相，送生日卡，非常驚喜。  檸檬撻真係好食 。 咁好服務估唔到唔洗服務費。 
cry	好難食的魚柳包 真是口味的野人人不同，之前見有人讚它個魚柳幾得，就買來一試，超唔好食，個包唔係前人所講的豬仔包，係硬左的餐包咁，而塊魚柳就偏油，D沙律醬更加係咸到無人有！唔係唔支持小舖，但真係唔好食，仲有一個包入一個袋超浪費。 
smile	雜綿紫菜海鮮湯飯  今日來到彩虹站坪石村鑽石樓地下茶記，因為要食個午飯。個場橫裝好陳舊。個電視都只係20吋。點咗個雜綿紫菜海鮮湯飯加熱奶茶。 個海鮮湯飯好大碗。湯味好淡。雖然加咗紫， 但係都係好淡味。材料充足。有蝦同火腿絲。加埋D飯一齊食， 好滋味。杯奶茶只算合格。 因為上得太早， 到我飲個陣已經凍哂。 
ok	酒店價錢 點心一般 星期六11:45到 要等30~45分鐘 係咁放其他客入座(都係walkin客) 追問下 苦等到45分鐘都可入座 題外話: 知客話定枱飲🍵要2日前 就算定咗位嚟到冇枱都係要等㗎 係咪真㗎 咁定位都咩 侍應多 唔算殷勤 冇收碟沖水要等  餐牌加咗價 茶位$19 餐前小食$19 另收$5做慈善 當然係可以拒絕嘅 餐前小食 清爽  必點 煎釀三寶 $62 6件 虾膠彈口 爽 …… 淮山棉花雞 $51 棉花(魚肚) 肥膩 腥  雞件用咗雞翼槌 肉霉  鮑魚菇鵝掌 $68 1只鵝掌開2 中size 鵝掌未夠腍 買相一般唔吸引 鮮茄双菇班片米線 $198 班片份量足 6大片 肉爽鮮 湯底過濃 米線硬 頸渴  商場泊車優惠 $200 2小時 酒店泊車 $400 2小時 
cry	垃圾 又貴又難吃，$148半隻雞，又淡 肉又霉，啲炒飯$118又貴又少又難食，啲菜又少仲要$68 ，個椒鹽豆腐啲椒鹽只係用嚟裝飾啲豆腐一啲椒鹽味都冇 又係淡而無味，一啲水平都冇。絕對唔值得，千奇唔好買，根本浪費錢，谷氣，擺落口就已經唔想食，永遠冇下次。 
smile	快速日式晚餐🇯🇵🍱🍶🥢  時間不早，又想快速醫肚，結果就黎左呢度。饗和民🇯🇵 食個快速日式晚飯🍱🍶🥢。不知道大家有冇發現，近期既和民好似愈來愈少分店 所淨不多，通集團想徹離香港❓   講返正提，食晚飯 我當然係食飯🍱，再點下小食🍢 壽司🍣，對面就吃拉麵🍜，加上麵豉湯🍲 沙律🥗。構成一枱食物 又係好豐盛既晚餐。   日本野黎講 其實最鐘意係食壽司，但生冷野點都要食下熱食中和下；雜錦天婦羅，不少得大蝦`南瓜`番蕃；加上湯拉麵，清湯底真係夠健康；而豚肉定食，用鐵板上既豬肉已煎香望落唔錯，但都係雞扒嫩點。   飲埋杯餐飲，一餐快速晚餐又完成。
ok	食物質素不錯，但安排混亂 其實我地訂左位架，已經係訂8點，佢打比我地話會留張8人檯比我地喎(我地7個人)。結果我地早左少少到，但見餐廳無位，就預先問下侍應，佢地話仲有6分鐘未夠鐘呀，於是我地出返門口乖乖等，見8點01分，完全無人理同安排位置，我地又再問啦，一係就叫我地等一等，一係就話叫另外一個職員出來安排，結果有個侍應走出黎話幫我地安排緊。 最初佢比張六人檯比我地，問我地要唔要 ( 歡樂滿X華咁...)仲話如果唔要就比呢張檯另外六個人....So, 我地唯有迫住要啦.... 好在坐左15分鐘度，隔離檯走佢先泊多張檯比我地。  除左呢樣安排混亂外，其他都幾ok的。  一來就送香檳，不過又唔夠杯唔夠餐具...叫左幾次先有 我地叫左2個沙律，2個PIZZA(1個唔記得比相機食先)，芝士火腿拼盤，T-Bone Steak，卡邦尼通粉同紅酒 兩個沙津都係有水牛芝士 呢個芝士奶味無咁濃，但啲蕃茄仔好鮮甜 呢個水牛芝士奶味較濃 呢個薄餅芝士味好濃好香，雖有蕃茄醬，但無搶去芝士的美味 火腿芝士拼盤 - 火腿味不太濃，中間藍芝士好香 平時的Carbonara會好漏，呢個就剛剛好而且好濃味 牛味好重，做到5成熟的效果    
cry	芝士麻糬唔好味 今日肥髀畢業典禮後放學，同同學食完午餐，去咗北角還畢業袍，經過呢間餐室，見店外有麵包部，佢想食小食（真係大食到好可怕） 麵包部係一個獨立櫃台（唔使入餐室內）有個層架放麵包，麵包都係港式麵包，佢想食麻糬，店員好快入袋比我，我比現金（無收據） 芝士麻糬（$10/3個）一個細背心袋，麻糬金黃色幾大隻，但⋯⋯大嘅外表下，入面係空洞洞的，無煙韌麻糬嘅口感，雖然外皮幾脆口，但味道偏甜，又無口感！又無芝士味，唔好味！ 店員姨姨好落力叫企附近嘅人食乜野麵包！做事爽手！  麻糬唔好食！
smile	生煎夠熱辣辣！ 夜晚10點幾仲未食飯，就求其經過搵間小店食。（其實隔離個間小籠包都好好食、但又想試下新野）雖然舖面唔大，但都坐得舒服既。兩個人嗌左：生煎包（2件，$18）同回鍋肉粗炒（$68）。見我地兩個人似share食、侍應姨姨仲主動俾定兩隻細碗俾我地👍🏻非常細心。咁夜既生煎都仲係熱辣辣，正呀！直情係熱到不能即食😂入面d汁鎖得好好，非常正。至於回鍋肉粗炒，個回鍋肉有驚喜，用左甜醬油炒，只係微微微辣，非常易入口。不過個烏冬就一般，可能送飯會再夾d。 
ok	好普通好普通 想食飽飽致開工。經過呢間，醒起之前喺中環返工，午飯都會幫襯呢間。諗下諗下就入咗去坐。叫個早餐食先 個多士同煎双蛋正正常常咁。如果双蛋可以燶啲就更好味！  個麵就比較硬喇。個湯都正常嘅。吾太咸。火腿絲就一定吾死得人嘅。間間茶餐廳都一樣。 嘩！呢杯係咩嚟㗎？？我叫咗凍奶茶少甜少冰喎…… 的確係做到嘅，不過就淡到飛起，奶水嚟，冇茶味嘅……  整體上我有啲失望……印象中中環嗰間好食啲㗎。呢間吾係平㗎，啲食物質素好一般。其實呢……服務態度仲更加要改善 
cry	生菜魚肉 生菜魚肉試食，以為店裝修好睇可以食到正宗既味，又是失望既一次，湯既味足(都預左係味精多，要求就唔高啦)，魚肉口感差，無魚味，粉加太多可能係。20一碗都要為左慳成本？份量一般，我比較細食，如果大食少少會覺少左d,係咪日清麻油其實不是重點，本身大多麻油都香，生菜都沒有切好，比較是旦，有機會下次經過試其他產品，不過呢個香港傳統小食都甘一般，其他都唔會有驚喜，因為多數係叫貨，食醬多。所以真係太無聊可能會再試其他既^_^。其實香港小食館係咪好食，先食生菜魚肉，如合格再食碗仔翅，就知個大概。^_^ 
smile	宵夜首選 大排檔，絕對係香港人宵夜自選，住喺屯門咁耐，開得夜嘅食肆真係越來越少啦，一於今晚就同朋友去食返個宵夜先，雖然呢度位於工廠區，但係入夜都唔會覺得靜，因為有佢大排檔。 福建炒飯 返底充滿鑊氣，而且飯每一粒都好分明，又乾身，上邊淋滿軒汁，味道唔會好濃，而且材料又多好多，一啖一啖食落好滋味。 大蝦炒西蘭花 話明係大蝦，隻蝦就真係勁大啦，而且入口爽口，完全冇雪味，又唔會有蝦腸，仲要有幾隻大大隻，勁啊，西蘭花爽口，唔會好淋，而且有蒜蓉吊味，充滿鑊氣。 中式牛柳 呢個菜真係不可不吃，夠晒底啊，首先講下啲牛肉，大大件，仲要有好多件，入口唔會好硬身，肉質軟林，而且夠晒入味，個汁酸酸甜甜好惹味，而且配上洋蔥嘅香氣，越食越好味呀⋯⋯正 
ok	2018-12-30 Boxing day終於有假放！約左男友去大埔過聖誕^^ 男友建議順便去呢間蔡潤記食野，話呢間好出名 去到果然係出名既餐廳，坐無虛席呀 好多人都企係度等位，我地都等左好一陣先等到位 一坐低即刻問食咩即落單，好彩我地等緊個時都諗左食咩 「唔該一碗牛腩河($30)同埋一碗粉腸魚蛋麵($44)，加支大可樂($8)」 伙記將粉腸魚蛋麵叫左粉蛋麵（笑 依家先知原來玻璃瓶可樂有分大小 哈 等左一陣兩碗麵送到   牛腩河個湯底有D意外，食開元朗既牛腩河，蔡潤記既湯底係偏向老火湯味 牛腩足料又幾好食 而粉腸魚蛋麵既湯底就清D，我中意呢碗湯底多D 見好多枱客都有叫魚蛋，所以都幾期待 魚蛋好重魚味！好似好廢話，但比起平時出街食黃色既炸魚蛋魚味更濃，係手打魚蛋既味
cry	得小籠包好食👎 輪到食同事生日飯，因為佢鍾意食上海嘢所以就近近地留番喺九龍灣食上海姥姥✌🏻 醉雞$69: 皮肉都好嫩滑，但酒味唔係好出🤔 香辣貢菜$45:辣辣地，貢菜好爽口👌🏻 水晶肴肉$71:無乜特別🤔 涼拌海蜇$69:份量好少同無味👎🏻 招牌小籠包(4件)2籠@$40: 皮薄多湯汁，好食👍🏻👍🏻 水煮魚片$92:以為係魚片，但原來係炸魚塊，但味道ok，有豆芽同粉皮墊底👌🏻 雪菜肉絲炒年糕$72:我唔鍾意食年糕，無食到🤣 生煎鍋貼(3件)$40: 煎得唔夠脆，個皮有啲淋同唔係好熱👎🏻 酸辣湯拉麵$58: 因為裏面有筍 ，唔飲得酸辣湯，無食到🤣 蒜蓉油麥菜$55:清清地，唔太油👌🏻 紅油抄手(6件)$48: 抄手層皮好厚，紅油汁唔好食👎🏻 豆沙鍋餅(8件)$44:層皮一啲都唔脆，油油地😅豆沙餡得甜味👎🏻
smile	景好開揚嘅平價早餐 當快餐店麥記要排20分鐘嘅時候，快餐已經唔再係快餐。由於裝修，機場過咗海關之後d食肆條龍長到呢🙈，於是去咗40號閘附近果個逸連堂搵野醫肚食，竟然見到泰興早餐仲有三字頭嘅早餐，簡直係開心大發現。早餐選擇唔多，但呢度坐得幾好舒服，少人同個景好靚，真係值得推介。 選擇唔多係因為例如米粉唔可以轉麵，冇好立克同華田，只得檸茶檸水咖啡奶茶。食物方面就一般般啦，分麵份量就偏細，不過夠熱，個包同蛋就乾咗小小，計埋環境算係物有所值。 
ok	食物偏咸偏硬 好少可會黎天后炮台山附近覓食～ 朋友見倒依間餐廳多好評，多人推薦～就book 左位 去到餐廳得2－3枱有人～唔算太多人 環境氣氛唔錯，不過座位有d 窄  正正常常冇咩特別  黑松露意大利燉飯配帶子 Risotto 味道唔錯，好香黑松露味 但d 飯好硬..... 帶子係唔錯ge  闊條麵 本身想叫白酒／香蒜sauce， 點知店員話冇，唯有揀另一個 闊條麵都係偏硬...  唔係Al Dente...  係要用牙大力咬落去... 再慢慢咬碎 坦白講有d 失望 食物好咸， 好可惜唔會俾兩杯水o係枱面... 睇返其他食評係要收錢  唔太慣依種硬度ge 意粉同risotto 價錢又唔平... 唔會再度光顧
cry	好一般既牛扒。。 之前po過佢既午餐🥣 今次就講下佢個晚餐啦🌝🌝🌝🌝 呢個係佢地店夜晚主打既扒餐 fd試過話幾抵食 就帶咗我地黎試試🤢 但結果又令我失望😖😢 - 呢個係加拿大🇨🇦既安格斯牛🐂🐂 我同朋友都嗌咗五成熟 suppose佢入面唔會好熟好難咬 點知超韌 仲要咁啱比咗塊有筋既我🤦🏻‍♀️🤦🏻‍♀️🤦🏻‍♀️ 雖然係嗌五成熟但都整到入面無曬血紅色 超熟🌚 全部fd都話好一般🤧🤧 介紹我地食嗰個朋友就話今次失咗水準 之前黎好食d 可能多人嗌咗個質量下降咗啦😢😢 - 但反而佢個餐前湯幾好飲 係蘑菇湯👻👻 超足料 啖啖都有一粒粒切碎咗既茹 呢個就幾好飲👍🏻👍🏻 加分！ - 評分:4/10 價錢:$88 
smile	太古城抵食雲南菜 今日同兩個朋友嚟咗食雲南嘢，除咗有啲大路啲嘅陳醋排骨/水煮牛/麻婆豆腐之外，呢度仲有其他的雲南菜都幾有特色😋😋😋     川味回鍋肉 $51 -- 微辣半肥瘦肉好惹味，送飯一流!!🍚🍚🍚下次可以加辣添😂 滇池川菜魚 $58 -- 超多魚🐟🐟份量好多!! 我本身唔太酸得都覺得佢好味😝 下面仲有埋紅薯粉🍲 正!! 麗江炒雜菌 $48 -- 健康素菜之選，醬汁香濃，炒得juicy又夠入味! 大推山珍腐皮卷 $28 -- 炸到金黃色脆卜卜入面係雜菜絲 同平時喺酒樓食嗰啲真係爭十倍 !!! 鹵水雞翼 $18 -- 一上枱就聞到好滷水香，肉質嫩滑好入味!🐔 跟餐仲可以以優惠價嗌小食 小籠包 $20 -- 皮唔算薄但勝在熱辣辣多汁 😆😆😆 紅油抄手$12 -- 超香餡料飽滿大大隻!!!絕對高質👍👍👍 飲品方面有好多唔同嘅特色飲品😳😳😳初初以為要加錢，點知原來熱嘅就免費😍😍😍 我地叫左荔枝綠茶🍵黑糖玫瑰🌷 菊花茶🌻
ok	大大粒魚肉燒賣 尋晚諗住去石澳睇流星雨，點知等到9點，眼見越來越厚雲，又開始肚餓，唯有敗興而歸，返出筲箕灣搵野食。 本身諗住搵間正經餐廳食個晚飯，點知原來東大街last order 係9點半，又俾我地行行下見到呂仔記，門口已經好熱鬧，記得有港島區朋友提過去筲箕灣要食魚肉燒賣，咁應該係講呢間喇! 我叫左碗兩溝(碗仔翅加魚肉)同埋燒賣，可惜魚旦已售罄。兩溝足料，但我都係比較鐘意生菜魚肉湯! 而燒賣，28蚊8粒，好似有d貴，但真係大大粒!濃郁魚味，朋友話有點腥，不過都係可接受範圍。可能太大粒既關係，食左兩粒已經覺得夠，唔想再食喇! 好彩我地3個人share 8粒，冇浪費。 喜歡魚肉既朋友不妨一試。 
cry	好像比以前差左😨 放工同朋友去食飯，見好耐無食過ucc ，就一於食佢啦，因為我好早去攞位，所以唔使等可以直接入去  我同朋友兩叫左一個主食再加錢要左個沙律吧，講真，個沙律吧係幾吸引既，可以自己夾，我見到有好多人都夾左一座山返黎😂😂  主食我地一個叫左卡邦尼意粉，一個叫左墨魚汁意大利飯，我地兩個都覺得麻麻地，我個意粉好硬，而且汁又少又淡淡的，所以我食左兩啖就放棄啦，浪費曬💔  我記得以前食都唔係咁既水準，唔知係咪轉左廚師呢，差咁遠既😂短期內應該唔會再去😔 
smile	榜首炸雞店 試過咁多間炸雞店之中最鍾意嘅就係呢一間永遠位置於我榜首位置啊❤️ 原因係尖沙咀店呢度有好靚嘅街景😻 同埋位置有夠晒方便 所以最鍾意黎呢間  我哋嗌咗兩樣嘢食三個人食 咁就係呢個韓式炒粉絲雞蛋捲同埋一個蜜糖芥茉炸雞  我覺得呢個韓式雞蛋捲好好味呀 佢除咗有普通韓式飯卷嘅嗰種紫菜香😗 再加埋雞蛋係出邊包住軟林林 再加埋啲番茄醬同芝士醬好正😋 至於呢個蜜糖芥茉炸雞 最鍾意就係佢有齊晒兩種蜜糖醬同芥末醬 咩口味嘅朋友都可以食同埋 其實都唔辣架唔食辣嘅我一樣食得津津有味啊 唔會好多粉 啖啖肉好啊😚😚😚 
ok	貴價lunch 呢日岩岩出糧一於lunch就食好D啦，慰勞吓自己做野辛苦左成個月。 上openrice揀左係德福新開既呢間日式餐廳， 位置係近MTR果邊既上層， 之前已經係第二間分店食過甜品， 芭菲選擇之多應該可以冠絕全港， 正餐就真係第一次試喇。 Menu 有分主菜同甜品menu,  甜品menu 相影得好靚好吸引， 甜品種類亦都夠多元化， 下次一定要同fd 子試吓。 我就叫左正餐既咖哩芝士烏冬， 跟餐仲有湯同沙律。 湯同沙律都唔錯， 尤其是沙律汁既酸味，正好為咖哩芝士既濃味中和返少少。 烏冬煙煙韌韌都幾好食， 但價錢真係幾貴吓， 一個咖哩吉列豬扒飯叫價$13X， 一個月食唔到幾次， 如果有推lunch set 應該會多D尼食。
cry	好似比客人食垃圾咁 環境方面 講真入到黎比我嘅感覺就好濕納納咁 好奇怪,印象分麻麻地,裝修好靚但佢keep唔住 食物方面， 我地4個人叫左兩個海南雞飯,兩個海鮮喇沙,海南雞飯先,個雞汁豉油同個雞係完全唔夾囉好冇,薑蓉得嗰少少,寒寒酸酸咁,個辣椒醬算係咁啦,最重要係個雞超級超級鞋口,心諗你既然咁老都好意思放海南雞呢3隻字落你個舖頭名!?跟海南雞飯個湯先大鑊呀,油到痴線,完全係油雞湯,完全冇冬瓜味,冬瓜還冬瓜，雞湯還雞湯, 個油飯又冇味,完全唔香, 食街邊海南雞飯都冇咁差, 仲要唔算平, 個Fd話個海鮮喇沙好重味精,去其他地方食都唔會咁口渴架，仲要完全冇椰奶味,雞串直頭乾到想死,蝦餅冇乜味,個肉骨茶真係算係咁架啦,平平無奇,竟然已經係呢餐最好,到底呢間餐廳咩事呀?  呢間垃圾野,貼錢我都唔黎食呀😵😵  完全黎打卡嘅心情都冇曬 
smile	開心盡興食飽飽 終於去左食聞名已久嘅輝哥火鍋啦！今次係舊老闆請食飯，老遠去到九龍城又點話吖(笑) 我地叫左個花蛤蟹煲，一放試檯各人相機出動，為蟹煲影返張寫真先(爆) 話明花蛤蟹煲當然有呢兩樣主角啦，主角超鮮甜好新鮮呀～個湯底係蕃茄味的，如果唔係蕃茄會唔會好啲呢。個煲入面仲有菜呀、菇呀、粟米果啲咁啦，都好豐富嘅。 我地仲叫左蟶子王、手切肥牛、手打丸、水餃、芋頭、魚皮、紫菜響鈴等等。其實輝哥真係冇得頂，全新食材都好優質，我地叫啲野當中真係搵唔到邊樣係唔好食嘅，有機會再黎幫襯啦！
ok	終於去到啦!!! 成日係FB見到D FD post係呢度食野既相, 覺得環境好靚, 一直都好想來呢度黎度食野! 前一排終於去左了!! 由於想睇下周圍環境所以揀左室外位置坐, 一邊望住個海一邊食, 真係好relax! 果日我地去到赤柱，行左一陣先來, 來到已2:30pm, 見到3-5pm有semi tea buffet 就係出面等左一陣先入來。出門serve的姐姐態度好一般, 搞到我都唔敢request係出面座, 都係叫我朋友同佢講xd 以semi tea buffet來說, 佢已經叫多野食, 價格亦合理, 我尤其喜歡佢地的甜品同沙津, 好有大酒店的質素! 可惜的是, 佢地的主菜卻相對遜色, 分量太不在話下, 而且食物唔熱, 味道好一般, 所以我地試左幾款都已經冇再叫, 都係主力攻番沙津及甜品 XD OVERALL 我覺得如果主菜可以改善, 員工Services 可以好d, 多d笑容, 唔好好似呼喝客人的話, 我相信會更好。始終赤柱都係旅遊區, 服務真的是需要比其他地區更加著眼的
cry	冇下次 四人去食晚飯，之前飮茶都okay，咪試下佢既晚飯，結果中哂伏，又貴又冇様餸好食，當晚叫左： 1）乳鴿雪味又淡又鞋口，不如去大家樂大快活食炸雞脾仲好味。 2）琵琶豆腐漿粉厚到誇張，豆腐饀少得可憐，啖啖都是粉，豆腐肉碎好貴咩，洗唔洗食水咁深。 3）菜既生粉獻又杰又多，生粉獻差不多可以當湯咁沉住D菜，真係第一次遇到。 4）連雞粥都唔掂，又係雪味，雞又少，是但一個師奶都煲得好過佢。 連同去既印傭都話好難食，真係冇下次，請都唔去，完！ 
smile	好有驚喜好有心嘅一餐 我地入梅窩渡假 一落船就搵野食醫左肚先 沿著碼頭隔離麥當勞個條一路行 經過呢間餐廳嘅時候 入面嘅店員好熱情咁同我地打招呼 我地又見到佢喺烤爐入面嘅雞好似好吸引咁 所以就入左去試下 我地叫左半隻雞 三文魚忌廉焗薯 兩粒水果沙冰 -  奇異果薄荷葉沙冰同香蕉沙冰 所以野食都好新鮮  隻雞好嫩滑 啲香草味整得恰到好處 沙冰係成餐飯最有驚喜嘅地方 一飲落去除左會有一般沙冰透心涼嘅感覺之餘 仲有有好清爽好Fresh嘅感覺 飲得出無加多餘糖份 係水果自己本身整出黎嘅 好飲到臨離開梅窩之前都買多杯飲 同埋不得不提係老闆同講英文嘅姐姐嘅服務真係好好 本來我地去食嘅時間樓上嘅位無開 但係都專登幫我地開冷氣 又建議我地坐邊張枱會涼啲 本來一食完都想再叫買多杯沙冰拎走飲 但係老闆話見啲香蕉唔多靚都唔想整啲唔好嘅嘢飲俾我地 好老實  無話想賺多幾個錢就是但求其接單 
ok	生蠔龍蝦最出色 位於香港逸東酒店地庫，已經提早電話預約，唔需要等候就入得去，今次係食夜晚自助餐，裏面主打食龍蝦同生蠔，眼見龍蝦有幾種整法，即使冷盤嘅龍蝦都冇雪藏味，食得出佢嘅鮮味，生蠔每次只可以攞兩隻，食咗起碼三四轉。刺身一般，選擇唔算多不過都算新鮮，熱盤一般，甜品款色唔算多，味道亦都一般，唔算吸引。食過一轉之後，都係龍蝦同生蠔最出色。晚市可以食三個鐘，不過我食咗兩個鐘左右就已經走咗，平均計返起，每個人大約$600，不過不失啦 
cry	懷舊點心....水準🤢  諗住除水上人外 想試下另一些粉嶺店 呢間店似乎係粉嶺好耐 但粉嶺熟食中心真係衛生好麻麻 完全唔想坐低食  店員又無咩禮貌 招呼都唔打過 本身想買幾樣野食 試下都完全無晒心情 去落單果陣店員咩都無講過 只講幾錢 跟住遞野俾你 或者做開街坊生意 但都唔洗咁既態度 咁點同你變街坊 真心唔滿意 。粥選擇都麻麻 但因為都真係好愛食懷舊點心 激氣咁番屋企整粥食 但就買左個包送粥。  個飽係夠份量 但真係包皮一點都唔鬆軟 咬落得粉味 內餡就勁咸 我諗想保回包皮無味 但真係好難食。唉 真係好彩只買左一樣。 咁就$15 🤮🤮
smile	半價超抵鋸肉眼扒 同男朋友兩個人經app book左6點鐘食晚餐 餐廳環境好好，好寬闊 d sofa又靚，又有大細枱，適合唔同人數既家庭、朋友光顧 經app喺指定時間入座，會有唔同折扣 我地當晚就有50%優惠，優惠適用於大部份既菜單，小食除外  我地目標係鋸扒 最後點左炭燒美國安格斯肉眼扒同香草鮮蠔芥末忌廉汁扁意粉，小食就點左黑松露薯條($48)  第一樣泥既係黑松露薯條，份量一般，但有好香既黑松露味  炭燒美國安格斯肉眼扒係主角，肉眼扒五成熟好軟熟，薯蓉都好好味 兩個醬汁好特別，綠色個醬汁好清新 經50%off後，只需要$159,真心抵  香草鮮蠔芥末忌廉汁扁意粉既汁好creamy, 扁意粉又唔會好粉 
ok	聞名海外雞蛋仔 2019年1月13日。晴。上環。 北角雞蛋仔由細食到大，近幾年有好多唔同嘅雞蛋仔，但就無乜點試過 呢日經過媽咪雞蛋仔，好似開咗好多間分店，港九各區都有見過佢個招牌 一於試下啦～ 口味方面都係有好多選擇，但價錢亦相對貴好多 第一次食，都係叫番原味穩陣啲 等雞蛋仔嘅時候，見到身邊其他食客真係來自五湖四海 有同胞、有洋人、有日本人、仲有韓國人 睇嚟呢間雞蛋仔喺遊客嘅香港必食排行榜上都佔一蓆位 更加令我期待～ 原味雞蛋仔，$19 價錢都唔平 等咗大約5分鐘就攞到新鮮出爐嘅雞蛋仔啦 都真係仲辣手嘅～ 雞蛋仔睇落金黃滑淨，賣相幾靚～ 食落蛋味都算香，但就唔覺有外脆內軟嘅口感 淨係會食到外面脆口嘅皮，食唔到入面嘅軟心 相比之下都係北角雞蛋仔出色～
cry	令人失望既味道, 又無一間喜愛食店 之前一直對呢間舖萬分喜愛, 無論之後搬得有幾遠, 久唔久就會返去食一次定買外賣走, 酸辣粉, 口水雞, 手拍青瓜, 嗆炒土豆絲都係我至愛, 尤其泡椒鳳爪係我向上海, 四川出trip都食唔到佢咁好味 今晚叫朋友買外賣返黎比我, 一開盒我就問"咩黎家"。。。一盒炆蓮藕色既物體(我手機有自動調色, 照片已比實物顯得淺粉色左), 然後我朋友話"你話好食既泡椒鳳爪囉"。。。唔係呀化, 之前食既一直係雪白得黎爽口麻辣兼備, 但今晚我見到既係又淋, 切得過細, 過咸過辣, 好似浸到過期咁。。。手拍青瓜都係淋既油既。。。到底係轉左手, 還是真係傳比下一代之後出左名就可以求其? 我之後會親自去食一次酸辣粉, 如果都係衰埋的話, 又少一間令人回味既小店 
smile	做完event 潤一潤 今日做完一個大event，身體疲憊，冇乜食慾，放工後做尖前就去咗飲碗湯暖暖個肚先，定一定神，話晒今日天氣潮濕又凍😣  Menu都好多選擇，等啲客可以因應自己嘅需要去揀想飲嘅湯，我就揀咗潤燥補肝，話說東活酒家有個舊招牌就係叫爵士湯，宜家微熟客先有得預早訂黎飲，非常清甜，一飲難忘，好少地方會做，所以見到佢呢度有，就決定點呢個黎試！  驟雨其他食評所講，佢啲料都多，啲湯好清甜，飲完頸渴，應該真係冇落味精，以返工嘅忙碌香港人來講，$60買一碗燉湯，其實性價比都唔錯。  但以味道黎講，我會覺得太子嘅小椰盅燉得更出色，更出。 
ok	隨心吃 今日2點幾到旺角又逛逛，是但揀一間食左先，見到衣間日本餐廳門面好似都幾好咁，門口有個午市餐牌四十幾蚊好似幾平，就決定唔洗諗入去了 入面都好多食客，不過座位不多，有高櫈有普通櫈，因為本人坐高櫈會好辛苦，所以都係坐返普通櫈好d 有午市餐當然食啦，冇理由散叫咁笨家麻！ 叫左個辣高菜叉燒拉麵同石鍋芝士焗豬軟骨飯，套餐包埋汽水一支。好快拉麵就到喇 湯底都幾好既，似平時d豬骨湯咁，但所謂辣高菜絕對唔係講緊成個麵既湯底，只係果一小撮既配菜，所以食落係完全唔辣的。麵質地個人覺得一般般啦，唔夠正宗日本果d 石鍋芝士焗豬軟骨飯就要等耐少少喇，但黎到個賣相好吸引又香噴噴 未食都知好味 份量都好足夠，值得推介一下 埋單都只係$109，不用加一 
cry	對不起，帶了爸爸食了餐奀早餐😢🙈 今天是父親節，不過早上長老爸爸話要買餸整餐好給我地食，在搬餸前，更係帶佢地餐飽才行動啦！  不過去到哪間酒樓都人頭湧湧，等著位，見老人家開始肚餓，這間就腳去尼度，就係尼度食啦！  都係要等位，不過就比酒樓快，都等左10分鐘，好不容易有位啦！  菜單自己係枱上面攞，菜單都設計簡單清晰，相片吸引，特別扒餐，好長的扒呀！    所以我地點左一個豬扒餐，一個茄湯火腿通，一碟海南雞飯，每個餐包一杯熱飲，所以點了杏仁霜同西洋菜蜜  還有一個好得意嘅7-up樽，究竟是什麼？ 原來是牙籤筒 豬扒餐+杏仁霜   同幅相差咁遠㗎 兩塊豬扒加埋都無一隻手掌大 炒蛋一般滑， 多士不脆 杏仁霜唔甜無味 茄湯火腿通 好正 茄味濃，好多材料：薯仔、火腿， 通粉都唔少，還有一角多士，很滿足  海南雞飯  肉少多骨，不過雞肉滑，沙薑醬一流，飯多 西洋菜蜜甜，ok 
smile	新潮冰室 香港好食既冰室唔多，金記都算係我成日去既冰室！  咁岩去左朋友屋企附近都有間金記，就同朋友一齊落去食晚飯，呢個有好多精選既晚餐  我就叫左個豉汁蒸倉魚，條魚好大條，份量十足，蒸到剛剛好 保持到魚肉既嫩滑，而豉油都入哂味 撈埋飯一流！  仲叫左份滑蛋韭班炒蝦仁，滑蛋真係好嫩滑 唔會過熟，仲食到蛋汁既口感，蝦仁新鮮爽口又彈牙，加埋韭王好惹味！  最後我仲叫左份咸牛肉蛋多士，用蛋包住咸牛肉，有咸香所以非常夠味，多士香脆 ，口感十足！
ok	登上木船上食泰國菜 🛶 🇹🇭 唔駛去泰國都食到好味既Thai food🥘 ，木船只係離太和站幾分鐘路程。餐廳內無論佈置同食物都充滿着濃濃嘅泰國味道。 除左泰國金邊粉係必食之外，熔岩椰青海鮮焗飯都好特別，因為佢係用一個完整嘅椰青焗出嚟。 椰子水就預先倒左出黎留俾你飲，而意想唔到既係入面既椰子肉都可以食到！第一次食焗完之後既椰子肉，焗過所以好易刮到，人口軟冧冧好似滑溜溜既魷魚，但係一啲都唔韌！🥥😍🤤 值得一提既係軟殼蟹米紙卷，好大嚿軟殼蟹搭上香甜芒果，特別開胃!🦀 ————————————————————
cry	質素愈來愈差 假期周圍都排長龍，得依度唔使唔使等位，唔知係太差定係無人知有依間餐廳，九個人都唔使等，環境好凍，但一直都好多蚊同蒼蠅嘅物體飛黎飛去，叫侍應都當你透明， 上菜上到轉盤都無位就咁放係枱邊，擔擔麵辣味全無，其他野又唔上海菜風味，十點last order, 十點零五分就熄電視熄冷氣熄燈，十點二十分就換埋衫，實在差 
smile	質素👍🏻價美份大😋會再去食😋😋😋 今日和朋友到新開的店舖蒲點醫肚😋，令我十分驚喜。😝 店舖環境雖然不大，但卻令人用餐舒適，店主和員工都十分親切健談。而且價錢亦平民價兼大份🎉從來未諗過寫食評，但今次真係令我好驚喜和喜愛呢間店舖。 今次嗌左幾款小食和主食，都俾個叻👍🏻，味道好吃。尤其係個吉列帶子✨✨✨，同外面既口感唔一樣，更有嚼勁，並且外面個層面包糠亦十分好吃，下次去必再點！明太子雞翼亦係我必點之選，咬落去啖啖肉，並且有埋泡菜口味，超正👍🏻雞腳亦係我必叫之選，唔食得辣既我都越吃越順口😋本身想叫雞翼尖，可惜賣晒，但宜家唔需要山長水遠入元朗食雞翼了，因為蒲點雞腳和雞翼尖會係我新寵😋😋😋 慈雲山又多一個宵夜必食點❤️亦是和朋友吹水既好地方 
ok	名過其實 一直都想試下法國菜  見odelice係open rice咁多好平就去試下 由於係星期五 尖沙咀已經full booking 所以就訂左位於灣仔嘅分店 食八點  去到灣仔係A3出口行9分鐘到 環境係唔錯嘅  所有兩個人嘅位已經俾人坐哂 其實店入面仲有細枱 但店員就安排我地坐一張十人嘅長枱 我同朋友分別點左 黑松露磨菇湯 牛油果蘋果青瓜汁 鵝肝拼盤 黑松露雜菌燴飯 Lamb fillet wellington   送菜嘅順序都係跟著頭先嘅次序嘅  首先，呢個黑松露磨菇湯係連一塊蘿勒醬嘅麵包嘅 味道方面個湯係幾出色 個湯嘅質地好creamy黑松露味都好出色 但係飲到最低會發現廚師煮湯嘅時候 攪個湯攪得唔好 令到飲到最尾會有啲未溶嘅麵粉糊  麵包係食落好有鹹香嘅蘿勒麵包 由於塊包切得幾薄 同埋落得太多醬  令到過包過份地鹹同冇咁脆 分開包同湯咁食係ok 但一齊食就搶哂黑松露嘅香味 所唔建議一齊食  到牛油果蘋果青瓜汁 一飲勁大陣西龩味 同個經理講佢話杯應該只有頭先上述個三樣材料 最後個經理主動提供話換過杯俾我地 第二杯送上黎 係正常冇西龩味 杯嘢係幾健康 味道幾青新 飲得出冇額外加糖  - [ ] 鵝肝併盤方面 麵包都幾脆 但只係烘左底個一面 下面微焦 呢到應該額外加油煎鵝肝 令到鵝肝唔會有焦糖咁嘅脆口感 都係個句煎餓肝 好難煎得難食 呢到嘅鵝肝算係普通水平  黑松露雜菌燴飯 口感方面係唔錯嘅 啲飯唔會係唔熟嘅 食落都好creamy 聞落都好有松露嘅香味 但係個飯就完全冇味道 我覺廚師應該冇落到鹽  好彩枱都有樽鹽俾我落下  對於鐘意食肉又好欣賞羊個種獨特嘅風味 見到呢個Lamb fillet wellington當然會想試下 但食完都幾失望 首先平Wellington通常會用磨菇蓉同黃芥辣包著牛枊然後再捲一層酥皮拎去焗 呢到竟然係用茄子包著羊枊 然後係擺上酥皮 我用擺呢個字眼係因為酥皮並唔捲哂所有嘅肉 加上用茄子焗係嚴重出水令到啲酥皮係唔好食 羊方面 食得出係炭燒 其實聞都聞得出 因為真係幾大陣味  味道認真麻，炭燒味搶左羊應有嘅味道加上茄子又影響酥皮嘅口感   到食哂所有嘢嘅時候經理都好細心行過黎問啲嘢好唔好食，所有嘢加連加一，食左大約740蚊  總括黎講（食物加服務），會total俾6/10分  我自己本人就會俾5分，當中有一分係俾服務好  而友人就7分，所以取平均分  如果用一句説話總結呢一餐”我覺得試過就夠，唔會想再食下一次。”
cry	臭到爆既豬大腸🍌 啦啦啦返學lunch時間食咩好？基本上，polyu方圓3公里內，我食過既餐廳，我都已經食到唔想再食。 今日試下開咗幾個月（？）既台屋。 因為我太愛都can既吉野家，所以呢間台屋一直都未試到～ 【野飲】 今時今日，走塑已經係大勢所趨啦， 堂食點會仲比外賣杯的呢？扣分～ 【滷蛋豬大腸肉燥飯】 bad bad bad，一上枱已經好臭好臭。 我都幾喜歡食豬大腸，都好習慣豬腸既味， 但係呢條真係真係好臭，係臭到一上枱我自然反應係遮住個鼻。 同埋入面都好多肥下，我懷疑洗得唔乾淨。 我食晒既，係滷得好入味既， 我唔想再回憶果條臭腸，講完。 肉燥個賣相都好差。肉燥個樣，加豬腸既臭，正呀喂！！！！ 【炸花枝丸白魚蛋新竹米粉】 我朋友的，佢話無咩味，個湯好淡， 但個花枝丸炸得幾好，幾香又唔會太油。 同埋好細碗。完。 總結，今日我explore咗一間我之前未食過既餐廳， 然後我知道，我以後唔會再黎～
smile	平民抵食之選 平時周未經過藍田都成日見到呢間餐廳午飯時間大排長龍，咁岩今日得閒就黎試下🤤 午餐menu選擇都幾多，意大利飯同拉麵應有盡有✨ 今次就點左個咖哩牛坑腩小鍋珍珠飯，牛腩份量都多，炆得夠冧，咖哩好香濃，唔會太辣，岩晒用黎送飯🤤 活蜆香草魷魚忌廉意大利飯，忌廉汁好多，蜆就感覺唔算好新鮮，不過以呢個價錢黎講都ok la 另外跟餐會一杯野飲，我自己就加左$3要杯芒果啫喱冰冰，味道比較甜，最底果層啫喱令口感更加豐富。 
ok	拉麵 咁啱喺附近有野做，時間未到又未食野，唔想行得遠就喺附近搵食。 啱啱過咗最繁忙時間，客人唔算好多，不用等位就可入座。 午巿時段會有套餐，一碗細拉麵加一碗細飯，有五款俾你揀。 啱哂有選擇困難症既我，兩樣都有得食。 🔸細叉燒拉麵🔸 有鹽或者醬油湯底揀，我揀咗醬油湯底，味道ok的。 叉燒就像肉丁一樣。 🔸細炸豬扒飯🔸 店員細心地先問我炸豬扒要等10分鐘有無問題，我覺得都無所謂，反正可以先食拉麵。 應該係剛剛炸好，炸得都幾脆，不過份量比較少，同埋醬汁不多，食哂豬扒都未食哂啲白飯。 總括而言, 確實無乜驚喜, 味道還好。    
cry	水準下滑 第三次食，第一次食時好驚喜，個burger好食到震，而且超值，第二次再食都仲係有水準，今次去真心失望，唔知係唔係轉咗人，有位菲藉人士招呼，感覺有D劏客，以往睇簿仔揀食邊塊，依家拎兩件俾你二揀一，但兩件都鬼死咁大，張張枱件牛都食唔哂，但我地四條佬食又點會覺得食唔哂呢，佢就拎件斧頭同大T骨俾我地揀，四對眼互望唯有揀件T骨，想食medium rare，點知來到一切已經well done，完全浪費件牛，搵菲藉人士反應，佢就望一眼就算，剩係拎碟芥辣來就當無事，兼且無最想食既burger竟然無，十萬個失望！順帶一提以後最好問咗牛既價錢，因為件T骨竟然1800蚊，以往食開一件牛600至800，今次絕對中伏！ 
smile	住家咖喱鴨胸鮑片飯 今日一早就搭船入咗梅窩，今次唔係嚟玩，做為工作而來。完成工作，夠鐘食晏。一於食埋午餐先返公司。不過因為要睇住上船時間，唯有喺梅窩碼頭附近覓食。可能因為係平日，好多餐廳都未開門。入到梅窩又唔想食連鎖店。好彩搵到這間強記餐廳小廚，距離碼頭大約3分鐘路程。 餐廳空間感大，環境舒適，係假日feel 啊～ 午餐以飯餐為主，價錢相宜。 其中一個聽個名已經覺得特別，就係「咖喱鴨胸鮑片飯」。 一於試下，飯餐可以配熱奶茶，阿姐仲送埋例湯。 先嚐一口奶茶，茶味重，帶點苦澀味。雖然不是用黑白奶，不過不失啦。  飯餐上碟一看，賣相有住家飯的感覺。🍛 咖喱汁分量十足，多得可以蓋過大部份鴨胸鮑片，撈飯一流。咖喱微辣，適合非辣人士。仿鮑片腍滑。煎鴨胸切片也不太薄，有七至八片，份量十足。 是日例湯係青紅蘿蔔湯，自家湯清甜，無落味精，唔錯👍🏻
ok	美味可口 唔油 京蔥羊肉餃 40/8隻 上菜時候已經聞到煎餃味。襯熱咬落去，會有肉汁流出黎。餡料非常充足，每一啖都食到京蔥同羊肉。京蔥味道非常清甜，就算同羊肉混合在一齊，都食到京蔥既甜味。另一方面，羊肉充滿肉香，但唔會有羊'蘇'味。餃子都煎得剛剛好，外皮香脆、唔油。 環境：  應該大部分餃子鋪都會有依個問題，抽風系統唔太好，食完個身會有煎餃味。 整體： 非常推薦依間鋪，雖然除番開要5蚊一隻餃，但我覺得都值，因為每隻餃子餡料都非常充足。如果下次黎應該會試下蒸餃。 
cry	垃圾 用餐時間係入座後一個鐘多啲， 同個女各叫一個set B,  因為太飽， 食完個飯抖左幾分鐘先出去拎雪糕， 我女食雪糕比我慢， 但都無十分鐘既時間， 放低個雪糕杯， 飲緊我斟俾佢杯水清潔口腔， 佢個員工已經行埋黎同我講， “吾好意思， 可吾可以讓讓坐， 出面好多人等位“， 係咪真係要一放低筷子就趕人走？你明刀明槍好似“爭x"咁， 寫明入座幾耐要還檯，我過時我吾怪得你。自問我都由個女細過教佢， 見到出門好多人等位， 食完就快啲走， 人地肚餓果啲等位好慘， 自己食飽都要顧下人。我四十幾歲人都未試過俾食肆趕我走。真係火都黎， 同佢果個“o靚仔“經理投訴， 更加垃圾， 木無表情同你講句“吾好意思“算數。 真係食蕉啦。 咁垃圾既餐廳，抵你執得咁快。你放心， 我會廣泛地幫你宣揚出去， 等你地騰出更多空間， 咁就吾使你地咁辛苦叫客人讓座啦。垃圾！！ 
smile	台灣特色便當 火炭除左茶餐廳之外真係冇乜野食, 而家陸陸續續開左D唔同既小店, 實在太好了 店名好得意, 哥哥添飯。妹妹泡茶, 去買外賣既時候不禁會去睇下邊個係哥哥, 邊個係妹妹 呢間餐廳係賣台灣便當, 只有外賣, 冇堂食 餐盒既設計幾有心思, 睇落去好靚, 但就唔係太環保啦 台灣野點少得魯肉飯, 椒鹽豬朳魯肉飯弁當係佢地既推薦之一 首先講魯肉飯先, 一整盒都放滿左飯, 真係唔使擔心唔夠飽, 下次再食應該要叫佢小飯 有半隻蛋, 青瓜絲同埋紅椒做配菜  魯肉飯既肉碎唔會太肥, 瘦肉同肥肉既比例個人覺得幾好, 味道都唔錯, 份量都好多, 夠撈哂所有飯!! 不得不讚呢個椒鹽豬朳, 即叫即炸, 佢似係用左鹽酥雞既做法, 個外皮好鬆軟, 皮又唔會好厚,加上少少椒, 好好味! 另外弁當係會配埋飲品, 今日配既係芒果冰茶, 濃濃既芒果味, 但又唔會掩蓋哂佢應有既茶味, 甜度適中, 好評!!
ok	等候問題 朋友介紹話好好食，因為之前曾經與越南有一段好長嘅關係，所以對越南河粉情有獨鍾兼有很高的期望。  去到店舖，要排隊等位，冇問題，好食嘅就當然要等。但對於這間食店，第一個感覺不甚良好。原因是話冇得訂枱，我們等咗20分鐘，見到剛有人落的士，原本到我們的枱，佢就俾咗話訂咗枱嘅人。後面等緊位啲人，都覺得好奇怪，點解一落車就即刻有得入去。  至於食物方面，好好食唔講得，可以啦。但食物質素與價錢並不成比例。店舖仲冇我最喜歡食的熟牛河。 
cry	衛生情況自己睇 唔係第一次黎食 其實食物唔差 但問題係覺得衛生情況愈黎愈恐怖 啲前菜無遮無掩攤出黎  隔離一米放著一張痴蚊紙 痴左幾十隻蚊  上面仲有五六隻蚊係度群魔亂舞 出面見得人既地方已經係咁 想像唔到廚房入面係咩環境 唔會再夠膽食 見到張蚊紙都有啲反胃 真係唔知自己食左啲咩落肚  另外 員工態度懶散  無論係用餐繁忙時間定係非用餐時間都好慢好慢好慢 無論堂食定外賣都要有心理準備等好耐 可能我唔好彩 幫襯左五次 其中三次係非繁忙時間 成個場得1-2個顧客 但我都等左差唔多二十分鐘 最大問題唔係慢 而係當顧客等左好耐 望著啲員工懶懶閒閒咁真係會有啲燥  價錢唔算平 但份量好充足 味道唔錯 但基於以上既經歷 絕對唔會再食 
smile	真心好味·炭燒燒味 炭燒燒味聽就聽得多，真心香港有幾多 ，但近日聽朋友勁推在樂富有真心正炭燒燒味，你要知正燒味已經好吸引，炭燒正燒味就更加吸引，所以我就即刻約友人試試真偽。 燒鵝拼叉燒（$178），雙拼例牌仲要係燒鵝（我仲好彩有燒鵝脾 ），價錢合理，份量都好足夠。睇樣顏色燒得靚，炭烤的蜜糖色唔會好燶。嗅落有油香，但未見炭烤香。先食燒鵝，肉味香濃而不會太膩，佢唔係傳統大肥鵝，油脂香味唔會太重，反而肉質會實在帶淡淡鵝味同炭烤香。再食燒鵝脾（尾端），炭香味就更加明顯。要再讚一下，佢地自家梅醬非常好味，唔會係死甜，係有咕嚕肉似的那種甜酸醬味。 再到叉燒（特登叫燶邊），又係好好彩，都係靚位部分，梅頭一串串的肉粒，肥瘦分明，掛著的麥芽糖醬唔會太多，顏色靚，目測都有70分。一食不得了，佢炭燒叉燒係有燒豬頸肉的味道，肉質爽而有油香，帶返少少甜味，根本係BBQ蜜汁豬頸肉的翻版，真心令人追住食！ 簡簡單單，食個拼，叫個飯，飲支啤，太滿足了，佢絕對係我以後的九龍飯堂！
ok	外賣既唔好 其實我都想坐低慢慢食一個早餐，但係每次想食嘅時候都大排長龍，唯有打電話叫外賣，但係每一次叫完外賣，其實都要睇睇嗰個牛油放係邊，我發覺聰明嘅廚房好鍾意將個牛油放喺個熱通粉上邊，當我返到去準備食早餐嘅時候就會發覺個牛油已經溶晒，我想查個麵包都難，但係文華冰室個麵包冇牛油係可以用難食來形容。另外，杯阿華田都大失水準，淡而無味，我打電話返去同佢講，佢淨係同我講咁你想點，一間餐廳知自己有問題理應係應該要送返一杯俾我，而唔係問我想點，我真係對呢間餐廳好失望！ 
cry	咁大個女以黎最吾抵既一餐 是咁的，我叫左一個牛腩咖哩飯(奉送羅宋湯)，一杯凍檸茶。個湯又咸又宿，毫無新鮮可言，好似煲左好耐咁，我諗呢煲湯應該煲左兩三日或以上。咖喱牛腩飯，d咖哩好咸，牛腩 好銀好硬，好大舊好肥膩。一黎d野難食，二黎價錢上面覺得俾佢蝦既感覺，因為我個飯係連埋個湯既，你無話吾要都一定有既，咁我要喇，之後我就以呢個套餐野飲+？蚊，就叫左個凍檸茶，但我見張單個野似係正價，我就問佢點解喇，佢話我叫左個湯喎，我就同佢講道理喇，講講講....個師奶係死拗番生果隻，有種無耐又激氣既感覺，由細到大都未遇過呢種事情，幾錢吾緊要(I dont care)我吾係一d會為咁少錢去嘮氣既人，好多時去一d中檔或高檔野食要收茶錢同埋加一服務費，我完全接受到既，有時會覺我物有所值既，你清清楚楚喺餐牌上寫既野我ok既，但你吾好白紙黑字寫喺度既你都要玩語言偽術囉。唉…總括而言d野食好底水準，服務員態度有d好有壞喇，吾講喇總之以後或無以後吾會再入呢間。 
smile	椰子飄香 充料又抵食嘅椰子雞煲😋 呢排真係食咗好多火鍋🤯 台式又有 粥底火鍋又有 今日試呢間就係相對港式嘅頭啖湯😋 早幾日見朋友係IG story post咗呢間嘅椰子雞煲 見幾好就諗住去試下 點知原來都幾難搵㗎喎 有架無開嘅巴士停正係佢門口 想試嘅朋友要留意返唔好睇漏眼喇 😂 舖頭係茶餐廳格局但感覺乾淨 一入門口就聞到好大陣椰子味 唔使諗 就要$138(半隻)嘅椰子雞煲啦😝 叫完好快就上 但要等15-20分鐘先有得食 因為店員係將啲材料拎出嚟 係我哋面前煮熟😯😯😯 $138真係良心價 因為個煲本身就已經超足料 有雞有菇有紅棗有雲耳有京葱 細食火少真係叫一兩款配料已經飽 等嘅期間我哋叫咗一jar橙汁同手拍小黃瓜($16) 小黃瓜夠凍又唔會太辣 好開胃😛 橙汁又真係鮮榨 無添加 正🤤 有得食嚟 成個濃湯奶白色好靚 椰子味聞落超香 落咗紅棗更加提升咗湯嘅甜味 啖啖都係精華😚 雞件都好滑 感覺幾有誠意 配料嘅價錢都相當抵 五花腩肉片成十塊先$58 手切牛肩胛又只係$98 連午餐肉都成十塊一碟🙊 我哋今日戰鬥力唔錯 叫咗呢兩款肉同午餐肉 加響鈴 芝士腸 雙拼肉丸同菜😂 五花腩肉片幾爽 好有豬味 牛肩胛嘅油脂分佈都唔錯 其他配料都正常發揮 唔錯唔錯😆 
ok	又係懷舊時間 原來廣成係意料之外地出名😂係我低估左你 連住區外既男友都話要黎食！  今次我地叫左牛肉通，同埋茶走！  但我諗去廣成都係食環境為主，牛肉同通粉真係唔太突出，但講環境就非常懷舊！  到返黎寫食評先見到原來廣成既蛋治係咁足料，下次再去試下你蛋有無蛋味先🤤  牆上有用油寫上既餐牌，男友有幾樣都想試，一問姐姐之下先知道原來牆上餐牌上如果隔離無價錢既就即係已經無賣。  都明既，小小老店要經營到，仲Keep到懷舊味道已經好難得，如果有齊餐牌上既野人手都比較難應付！ 
cry	質素差左ke早餐 今日為大家介紹嘅係藍田三盞燈葡式餐廳，早餐係番茄豬膶通通心粉，加凍檸茶。非常失望 由以往濃濃嘅番茄湯轉為依家味度偏淡嘅番茄湯，好彩都仲有幾粒番茄。而豬潤方面，豬潤比較硬身，口感又比較老。真係好失望，其實呢間餐廳，喺藍田最少開咗七至八年，一直都有食開，之前喺地鐵站開嗰時，亦係小弟最鍾意食嘅早餐嘅其中一間餐廳。估唔到而家變得難食。 好采檸茶所用的檸檬都較為新鮮，唔會有苦澀味。 但最後評語係都係非常失望⋯⋯⋯⋯ 
smile	愛蒜嘅朋友必去！ 本身對蒜冇太大嘅感覺，亦都唔抗拒，但今次食完真係好想去食多幾次！ - Garlic Steak* 蒜片牛扒係超！香！佢啲蒜片又脆又好食，食落口唔會係好猛烈嘅味道，而係岩岩好嘅香味。牛嘅質地就正常正常常，蒜片太搶戲了！ - Gorgonzola Cheese Pizza* 呢隻Pizza係以藍芝士做底，然後附上特製嘅蜜糖醬一齊食。唔識唔覺，原來蜜糖同芝士真係咁夾嘅，加埋一齊真係好好食！ - 自家製蒜頭雜莓奶凍* 本身睇到呢個甜品，覺得個配搭有啲詭異。殊不知食落完全冇遺和感，我同朋友數123一齊食落口，食落去個奶凍勁滑，奶味完全唔會比蒜味蓋過，好好食啊！ 
ok	生日快樂！ 其實去之前，已經睇過呢度嘅食評，所以都有心理準備食物質素，但壽星仔話想試下，我呢D二話不說就book枱慶生。 服務係ok嘅，俾錢食環境係絕對值得（如果天氣涼D，記得坐室外），但講到食物質素，就真係有保留。 三個主菜，🐠&🍟簡直係平平無奇，而且🐠嘅粉又厚，🍟又炸到有D硬，所以我真係覺得好麻麻。但個生🐂，壽星仔覺得唔錯，但唔係人人可以受到，生到仍然有血水出，因為通常都要住得煮少少先接受到，所以未必係人都ok。最後就係個🍚，我地兩個都覺得，risotto係一早預備好，唔硬，而且都吸晒D汁，菇都新鮮，所以個飯係最ok，不過如果D飯硬番少少，就會更似 risotto 。 甜品就好失望， 🍋 tart 就唔夠酸，❤️太軟個心又唔軟（無咩朱古力醬流出來），所以⋯⋯⋯⋯ 如果食品牌食環境食服務，其實係ok，而且兩個人靜靜地傾計係唔錯嘅選擇。 
cry	偷龍轉鳳 同一班新加坡朋友到臨，已一早book位，一去到帶我哋上去坐一個有蓋而非常骯臟嘅僭建地方，已當時其他正常地方係未有人嘅（當時已經覺唔ok就轉咗枱，坐返入去，而食到最後旁邊仲有不少吉位），事後諗返可能係想我哋坐偏，有咩投訴唔想俾其他食客聽到。  重點嚟啦，買咗250蚊8隻大蝦煮出嚟變咗無名細蝦11隻。講完。 同侍應理論，口同鼻拗，佢仲話唔通我換你嘅咩？仲話係船仔個人換咗我嘅，呢個唔係無可能，但你係我望唔到嘅情況下換我嘅同船仔個叔叔係我望住嘅情況下換，邊個容易啲大可能性啲先？ 仲有揚州炒飯，難食，其他嘢都唔好食。 
smile	隱世全能麻甩餐廳！  以前曾係火炭工作，宜家偶爾回家前都會經過火炭走一走愐懷一下。有晚一個人經過金悅軒門口見d燒味好靚就走左入去食左碟燒味飯，覺得燒味有水準，所以今晚帶埋母親大人撐檯腳。 離火炭站數分鐘路程，不難找，從我家行路去都係15分鐘。我地當日平日6點入座，時間尚早，只有我地一檯，到我地7點離座已經坐滿7成。 晚巿有2-4人套餐，包湯、主菜、白飯同甜品  飲唔到有味精，足料有火喉，夠哂熱，啱哂凍凍地落微微雨嘅天氣飲！  第一次黎食嘅叉燒靚好多，係肉肥肉，今晚叉燒偏瘦，上檯時已經覺得會比下去，點知一樣咁好食，肉質軟淋，叉燒面層嘅蜜牙糖有d痴牙，帶點脆口，甜咸適中，係我食過嘅叉燒入面算數一數二的好！ 腩肉睇相就知又係正野，三層肉腩，皮烤得脆卜卜，沾介辣食絕配！  餐廳小菜全部即叫即製，我鐘意食煲仔菜，貪個熱煲座底保持餸菜熱度。今晚呢個煲夠哂鑊氣！上檯已經出哂煙，d汁係煲入面吱吱聲跳哂舞！大廚無吝嗇薑絲同蔥段，令魚一d腥味都無！魚走過油，外脆內軟，個汁非常惹味，送飯一流！  入門口時我媽見到d介紹，佢特別嗜鹹蛋餸菜，所以叫左呢碟高郵鹹蛋蝦球。叫之前覺得$108都幾貴，但上到檯就無左呢個想法，足足有8隻新鮮開邊大蝴球，薄薄嘅炸漿，每隻大蝦平均沾滿哂濃郁鹹蛋，爽口彈牙，味道新鮮！  呢個餸唔係度度有得叫，就算有得叫都未必好食。但呢度嘅松子真係無得頂，先講賣相，一上檯已經霸氣盡現，有d似日本爐端燒賣相嘅感覺。魚係新鮮炸，每個部位都炸到啱啱好，外脆內軟，師傅真係有功架！魚故之然出色，但又點能夠唔提另一靈魂-醬汁呢？同一般普通甜酸醬唔同嘅地方係佢係用士多啤梨果蓉去整架！酸甜控制得好好！越食越開胃！而最重要嘅係除左個頭之外，成條魚都起左骨，啖啖肉！呢個價錢食到新鮮食材，師傅嘅手勢同細心，係的確值得！   兩個人埋單$464，好似好貴，其實係我地叫左太多，食唔哂打包第二日我媽番工帶餸。以性價比黎講係幾高，店鋪位置雖然隱密唔多就腳，但係食物質素比好多出名餐廳高！呢度將會成為我另一飯堂！ 
ok	韓式星期日 難得放假緊係要出下街啦! 但天氣咁熱真係唔想係街度行於是揀左同屋企人去行下商場 最近追開韓國oppa,咁Lunch都韓式下啦 呢間係間烤肉店黎既 但lunch就唔想咁heavy啦 佢又有lunch set 咁就試下啦 今次我地3個人去食 媽咪要左個巨卵鰻魚飯 作為一個鰻魚飯既愛好者 媽咪覺得呢個 鰻魚飯普通 條鰻魚係大條既 不過肉質唔夠嫰  另外再叫左兩個"石鍋韓牛粒飯" 呢個我唔會再食 唔係話唔好食 不過我唔會再食囉...你明唔明呀 佢既牛就係相入面果D 都幾少 但洋蔥就多到我夾出黎都有一碗咁多 我係食洋蔥既 但呢個真係太多啦== 最好食就係"人參雞湯" 掛住食是但影左張相就算左 不過呢個係好食既 總結我覺得呢間餐廳既食物性價比唔高 食物質素都一般 員工既態度可以好少少啦... 不過我未試過烤肉啦 可能好正都唔一定 人地始終係烤肉為住嘛
cry	ok唔好食 9:30pm諗住搵間有電視睇的餐廳,一路食一路睇珠光寶氣,點知叫兩碟都食唔落,一碟係椒鹽骨,d發粉味大到嗱喉,另一碟係鮮茄班塊,d茄唔酸唔甜,一d味都無,都唔知係咩蕃茄,d汁碟頭怏餐瑩光色,班塊D味道怪怪的,跟手即攞單去埋,$37仲無嘢飲,d食物仲..... !,埋完過椰林閣食番d常餐,不過呢間餐廳d餐具就唔多乾淨,深井do係唔多啱我......出荃灣兆和街求其搵間餐廳仲實際 
smile	「蕃」不簡單 我今日同友人專登去聯向墟去掃術搵美食。 聯和墟確實係一個保留着香港特色嘅地方，美食多籮籮，又平又好食。 大蕃薯係我其中一間推介比大家👍🏻 呢間西餐廳裝修不錯，鋪面算大，佢既特色就係好多菜色，無論主菜定係甜品定係主菜飲品都加入左番薯！😃真係又有心思又有營養！ 今次去到去下午茶時間就叫咗兩件蛋糕黎試！ 先來左杯番薯奶茶 奶茶唔單止有蕃薯味 仲飲到蕃薯絲 味道唔會太甜 夠香！ 薑汁甘薯批夠哂薑，加試甘薯既清甜，正！ 最後再試埋呢件咁多材料既蛋糕，面頭鋪左d胚芽同埋蘋果，蘋果嘅味道類似蘋果批入邊嘅蘋果，有肉桂粉既味道，配合芝士蛋糕又幾夾喎！中間夾住薯薯，整體口感不錯又唔會太「溜」! 餅底夠薄，我鍾意😂 下次要試埋正餐先🤤
ok	睇完日落食海鮮  係下白泥睇完日落, 搭小巴去流浮山食海鮮. 明記算係個條海鮮街既中間位置. 要食海鮮就要先到佢隔離間雄記海鮮買左料先. 幫我地稱海鮮個個叔叔都幾好人, 我地話想要4隻扇貝, 佢就建議我地要2隻, 怕我地食唔晒. 最後叫左 1.上湯焗大蝦(6隻)加伊麵. 蝦都大隻, 不過味就普通, 個味好平淡. 無咩層次, 就好似係豉油味咁. 個伊麵都係咁既味. 伊麵質地唔錯, 都好多, 不過個味就真係PLAN 左d. 2. 蒜蓉粉絲扇貝 呢個好好味, 扇貝好大粒, 蒸得剛剛好, 蒜蓉係爆過所以好香口, 粉絲索晒鮮味, 正! 如果粉絲再多D 就好. 3.炸蠔 原本想食薑葱蠔, 不過海鮮呀叔話依家D 蠔唔夠肥, 11-12月黎先好食薑葱蠔, 依家想食蠔食炸. 呀叔講得無錯. D 蠔唔夠肥, 少左種香味, 炸左都食得出. 不過個炸漿做得唔錯, 炸得幾好, 唔覺油. 4. 鼓椒蟶子 味道可以其實OK, D蟶子都唔老唔UN. 不過就唔夠鑊氣. 好似一個汁撈蟶子, 多過炒. 送左個海鮮豆腐湯, 都OK, 味唔錯. 最後仲有碟橙. 我地一路食, 其實都唔知要俾幾錢, 最後埋單先知, D 海鮮總數299, 加工費共200 (應該係每樣50). 夾埋其他野, ~540. 食海鮮又唔算貴, 不過又唔算整得好好食. 回頭機會微.. 
cry	垃圾之中既垃圾 好難食 叫咗一個西冷扒餐，一個牛肉火鍋 個扒好un好難咬，又冇乜味 個火鍋更嚴重，啲牛肉係臭，一睇就知唔新鮮 得3塊肥牛，3粒丸，但有8塊菜...完全唔飽肚  最過分既係杯雪糕，見其他嘢咁伏已經唔敢試佢自家甜品，特登揀Haagen Dazs雪糕 但竟然都有伏。佢杯雪糕係融哂再雪過，入面變咗冰，最後食都冇食dum咗  成間餐廳得3個侍應，其中一個唔落單既 搞到舉極手都唔應，有時應咗話轉頭先，但過多陣就冇咗件事   3個人埋單接近$400，呢啲垃圾佢俾返錢我就差唔多 
smile	非常滿意 在日本去過釣魚餐廳, 知道香港都開咗一間之後， 趁兒子生日， 特登一家人嚟試下， 地方當然冇日本嘅餐廳咁大， 但係香港嚟講已經算係非常之不錯。 餐廳雖然唔喺十分近地鐵站， 但行過去都算方便。 我們一家五個人有一間獨立房 ， 喺正魚池旁邊， 所以坐喺間房裏面都可以釣魚 。好好彩我哋釣到一條， 用嚟做刺身同埋炸魚骨，一魚兩食， 另外其他 食物質素都好好。 因為餐廳新張期內有discount， 所以價錢都算合理。 餐廳服務都非常不錯， 值得推介 一間好特別嘅餐廳。 
ok	隱藏於蘭桂坊的泰國餐廳 本身諗住去食 cafe Siam， 但係冇book到位，等𨋢嗰陣咁啱遇到cafe Siam嘅職員, 話畀我哋知 full booking。因為我哋冇book到位，就唯有另行覓食啦，就係咁去咗呢間 good luck thai food restaurant。 同樣係泰國餐廳，又同樣喺蘭桂坊， 點解呢間得嗰小貓三兩隻， 不禁有啲懷疑食物質素係唔係信得過，又或者啲人都鍾意環境靚啲嘅餐廳？不過我就幾鍾意挑戰未知，環境固然重要，但好唔好味先係最緊要。 一入到去間餐廳， 首先見到啲裝修比較舊式，啲地磚少少污糟，其實感覺幾似去左泰國，而且好環保，因為成間餐廳都好昏暗。 個侍應 攞咗四本餐牌過嚟， 原來除左泰式仲有馬來西亞食物，各自有一本餐牌。不過，細心啲睇，其實啲食物好大同小異，大家都係咖哩為主。 結果因為泰式啲圖片色彩比較鮮豔就齋嗌泰式。 Pad thai必然要嗌啦，最基本試得出間餐廳嘅水準。 個sauce係正常應有嘅味道，口感上略嫌有啲過濕，同事都話鍾意乾少少，可能係啲水落多左，但亦有機會係啲粉唔夠黏稠，之前喺泰國街市買過啲粉自己煮，確實係會乾身啲，不過都尚算接受到。 我嫌棄嘅係佢竟然冇落菜脯粒，而且炒嗰陣好似冇落蒜碎去爆香啲油，香味上大打折扣。 個炒通菜係我最欣賞嘅，啲菜係幾嫩，炒得夠入味，可以辣多少少。 炭燒魷魚 個魷魚肉質幾彈牙，而且帶有炭燒嘅味道，點埋泰式酸辣汁，唔錯，值得推介。 青咖哩牛肉 最失望係呢味，味道唔過關, 唔夠正宗。 辣味不足，欠缺椰香，必然係落少左椰奶，食唔到泰式蘿勒嘅香味，最失敗係太鹹喇。 我一個外行人，如果你畀包泰國超市買嘅青咖哩醬，椰奶，同羅勒我，我都可以煮出正宗過呢度嘅味道。 煮嘢食好唔好味除左技巧，真係睇你有冇心有冇要求。 roti油餅 表層幾香脆，而且唔係太油膩，齋食唔點咖喱都夠香。    
cry	老雞是沒有人要的.jpg 唔明喎⋯⋯又話係新加坡好出名，點解唔係我想像中咁好食？ ———————— 唔知係因為d雞冇油脂，定係因為老，食落好鞋，好似食緊雞胸肉咁。仲要話d雞係冇雞腥味，我想講係雞味都冇！😑d雞皮又唔知去左邊，雞汁都唔係好濃...不過佢個秘製辣醬係幾好食既。 幾香雞油味，飯粒粒分明，軟硬適中，唔錯👍🏻 酒味好重，唔鍾意酒既可能唔鍾意，不過幾入味，好爽口 唔知d和牛係邊🧐牛筋同粉絲幾淋幾入味，但個湯既肉骨茶味好淡，得鹹味，鹹到有腎病！不如改名叫做牛肉粉絲煲算啦😪 點餐既時候侍應都有講聲係羊肉，但我冇估到係咁大陣騷味，真係頂唔順
smile	去數碼港必要嚟食 首次踏足數碼港，之前一直以為數碼港好似好遙遠，但原來勁方便，九龍同香港都有巴士可到達。今日嚟個family Day入嚟行下，其實一邊行都一邊睇下有冇啲市區冇嘅餐廳，難得入到嚟，當然唔想光顧連鎖式集團啦  行行下見到間日本餐廳，我哋真係好鍾意食日本嘢，點都會停低睇下望下，見到個門口已經吸引住我哋入去，好有日本風格 餐牌 入到去我哋坐梳化一邊，好適合一家大細 另一邊户外少少，好有情調，好適合情侶 而中間好有特色，枱面上印有字，好特別，又適合一夥子聚會 另外壽司師傅對出又有吧枱，適合單身人士 入到餐廳比我第一個感覺就係以客為尊，餐廳會諗到照顧每一個人嘅需要而設計，呢點真係要讚  蟹籽沙律$48 勁多蟹籽，沙律撈得好均勻，醬適中，唔會過多或過少 壽司盛$238 全部刺身都大大件勁厚切，勁新鮮，呢個set全部都係貴價同靚嘅食材，飯比較細小的，感覺同去咗日本食一樣 海膽份量勁多，滿瀉跌落嚟咁，超足料 三文魚芝士燒鰻魚卷$88 大大件，三文魚有啲厚度，唔似出面食嘅卷物咁求其，睇得出呢度真係好用心制作 三文魚包住芝士同鰻魚，好香好香，鍾意食芝士嘅一定要食 生蠔$98/3隻 一上枱，我「嘩」咗一聲，好大隻 大到同自己隻碟一樣大 生蠔應該係即開，好鮮，好肥美 鮮到連汁料都可以不用落   鵝肝多士$138 呢個真係冇得輸，鵝肝燒好後，多士佔滿了鵝肝油，連埋一齊食，正 鵝肝比較厚同大件，都算同價錢成正比 餃子雞翼$18/隻 又幾特別，連雞翼尖個頭都有少少餃子係度，連少少細緻位都做得好好 赤貝壽司$36/件 超新鮮，鮮到以為自己食緊活赤貝一樣 我最鍾意佢每次壽司上碟都會放少量薑同芥抹，呢點又係做得好好  正體嚟講，呢度啲食物水準都達到高級水平，重點係樣樣都大大件又新鮮，我幾鍾意呢間餐廳，如果係市區我一定會常光顧 仲有點就係，呢度啲職員個個都好有禮貌同笑容，真係好寫意咁食到一個咁高質嘅日本菜 
ok	一般般 一家三口食下午餐。行高多次都無時間試。就今日試試吧。裝飾都幾吸引我。小小舊式裝飾好似去番50年代茶餐廳。地方乾淨。我都要求給張bb登比我小孩子。員工都好快手給我。看看餐牌。點了黑鴨腿湯飯同鮮茄牛麵餐。價錢合理。都快手送上。鴨腿飯分開湯同飯上。望就已經想食。先飲啖湯。得湯味。完全飲唔出鴨湯味道，失望。只覺得係普通湯味道。再食啖鴨。鞋同有雪味。我只係飲湯同食飯鴨腿無食。到謝生番茄牛肉麵。望又係好味。但食落去無味。又係失望。反而佢餐上包同蛋都過得去。奶茶都可以。但下次可以唔再考慮。 
cry	態度唔好，食物質素ok 同女朋友收咗工黎食個糖水慰勞下大家一天嘅辛苦，你間糖水都食咗好多年。 我就叫咗個雪糕多芒小丸子， 雪糕係芒果味不過就唔算好滑同埋較為甜芒果味唔算好濃， 入面嘅小丸子都有大概15至20粒好有咬口配合埋啲芒果同埋芒果雪糕食幾好， 而入面嘅芒果唔算太多反而芒果嘅冰沙同埋芒果汁較多所以成碗較為甜。入面嘅芒果有少少爛爛地嘅感覺所以唔係幾好。 而西米露涼粉還可以唔算太甜西米露較多同埋入面都食到有好重嘅椰汁味涼粉唔算好多，汁較多。 不過職員嘅態度真係有待改善因為唔係幾友善，同埋坐低好耐枱面都未執好，仲有上一手遺留嘅食物。
smile	進化版唐記！ 平日食住家飯食得多有啲悶，今日特意同屋企人嚟到樓下呢間巧手製作，買啲包點返屋企分享。 同一般唐記包點唔同，呢間分店多左肉夾饃同埋茶樓點心。 喺大陸食過肉夾饃，通常只有豬肉款式，呢度加入左好多新元素，除咗豬肉之外，仲有日式牛肉、咖喱等款式，几有新鮮感，而且$19價錢合理！ 唔好睇佢上鏡好似好細件咁，其實長過一隻手掌，好過麥當勞漢堡包，裏邊嘅豬肉份量好多，特別欣賞肥肉比例不多，真係啖啖肉，一啲都唔油膩，仲有生菜同洋蔥，食完都幾飽肚。 仲有個夾包唔係空氣包，類似饅頭質地，不過濕少少，如果調味冇咁甜就好啲啦，餡料係鹹嘅，個包有少少甜，配搭不太自然，不過整體質素都不錯。 去到想食腸粉，但店員話要等一陣，結果就成功買到熱辣辣嘅腸粉！ 牛肉腸粉好滑好香口，粉皮值得大讚！牛肉碎份量都唔少，而且幾有牛肉味，用料新鮮！ 禮多一個章魚肉餅飯，通常去茶餐廳嘅肉餅都係細細塊，呢度有成隻手板咁長，肉餅好有咬口，雖然肉係打碎左，但仍然保持肉嘅質感，仲有好多章魚粒！ 係咁多款包碟裏面，最鍾意食沙嗲牛肉，呢個款式新出冇耐，已經心得我屋企人鍾意，特色在於沙嗲醬汁好友港式風味，好似沙嗲牛肉公仔麵嘅嗰種味道，而且餡料份量夠大，$7.5好抵食。 
ok	三月同學聚餐在德興 今日早上忙碌完家中各人出門，自己就在家上綱睇資訊，跟住簡單煮個麵就出門去上堂，今次呢堂唔喺想學的，但都學到點整cream, 完堂就出尖沙咀join同學喺德興晚餐，已經大半年無嚟估唔到加咗好多，我哋一樣喺叫半圍全包宴，啲同學好叻話散叫唔底，而家德興自助火鍋無限時$199比叫半圍更抵，但有同學唔想就照食半圍，雖然加咗$300半圍但啲嘢就好似靚咗個個食得好開心又覺得值，傾下講下話咁快又十點喺時間走，開心愉快的晚上 
cry	無heart兼無水準，永不錄用 呢間我之前食過覺得一般，但阿sir就幾鍾意，唯有再比多次機會佢啦，但試過今次之後，永不錄用囉！原因好簡單－係佢無heart兼無水準，西環區我仲有好多間未試喎🙄 個咖哩有改善，起碼無之前咁杰咁甜，但主角＂大＂蝦就完全無味，size根本就係龍井蝦仁size，完全唔掂🤬 上枱又凍又硬，用多士爐烘返熱脆有幾難呢 唔講唔知係豬肉囉，質感似雞肉＋豬肉，勁奇怪......唯一可取係個沙嗲醬 芥蘭嫩又炒得香，食到有咸魚味，但個茨汁做得差好多一嚿嚿 最正常，但勁多汁，飲兩啖已飲完 二人共消費：$280
smile	等了半年，品香樓 8月13號，同老婆🐷去食品香樓，其實早係大半年前已經講過話要食架喇，不過一直拖，結果宜家先食...😔  係咪品香樓太過出名？超級多人排隊，不過可能我地去既時候已經8點，d 人都食得七七八八，我地等左二十分鐘左右就已經有位，期間我地係南山村行下，不過搵唔到d 人成日打卡影相果三個圈圈🤔  入座之後我地叫左四樣野食 最先上既就係呢個蜜桃沙拉骨，本身我都唔太好一灘白色既野，所以對個賣相有d 保留，但食落其實好好味🤤d 蜜桃同沙拉酸酸甜甜，加埋d 骨扒炸到岩岩好，肉唔太硬，咸咸地，如果用埋黎送飯真係超好味☺️ 之後就到左個炒飯，明太子炒飯上邊超多明太子，d 飯都炒得夠乾身，不過睇d 色就似乎未係炒得夠均勻，不過都非常之好味，而且香口。 本身想食雜菜煲，但係一開始係餐牌搵唔到，所以叫左呢個節瓜煲，相當足料，勁大煲，應該夠三至四人份量，d 瓜都幾清甜☺️ 最後都搵到雜菜煲😍於是叫左，個煲都幾好味，都同頭先果個一樣，勁足料勁大煲，而且都好鮮甜😘不過食緊果d 發生左段小插曲，老婆🐷夾果時d 熱湯彈左入我隻眼，果下痛到以為會盲=.= 老婆🐷仲係到笑... 不過流完眼水之後都好彩冇事😉  呢間既服務態度都唔錯，不過應該係因為太多人，d 侍應忙都冇事間理人，叫佢地都要等一段時間...而環境就...其實都算麻麻，可能都係冰室，不過有得唔搭台，超級加分😍
ok	豬軟骨味道還可以😊 食店位於商場地下近巴士站門位，對面有starbucks照住，細細間，約有10個位，可以係閒日夜晚幫襯，得2個店員做野，一個整野食，一個出餐同收錢，感覺都算親民。試左馳名豬軟骨飯，汁既味道五錯，溶入左豬油香，濃而不咸，但豬軟骨五夠軟，同埋有d痴牙，但味道都可以，仲有3棵切段青菜舖底索油 飯另上，偏濕，所以用汁黎撈飯五使扣分 跟餐送最低價錢野飲，加2蚊叫左杯熱香芋奶茶，味道好五自然，偏甜，飲剩3成左右感覺底好多粉粒 咁就要$57，老實講偏貴，但有一半都係租金成本，無計 
cry	質素很差 經過見到裝修非常日系簡潔 全新menu有熊仔造型好cute cute 又話有米芝蓮星級廚師坐鎮 咁就即管試下係咪咁堅 order左和牛漢堡配日式咖哩蛋包飯套餐 問收銀姨姨前菜&是日餐湯係咩 佢猶疑左一陣答我係醃製酸菜同埋雜菜湯 ok! order完就坐低等叫number取餐 其實我冇預期過服務係咁自助 事關店面唔算大、人手亦相當充裕 好快就嗌到我個號碼啦~ 望望個餐湯先 成舊肉浮下浮下 好彩我唔係素食者 如果係都唔知點算 成碗湯好濃肉味 前菜沙律係非常中式既酸醃菜 亦唔係預期既沙律菜 酸酸的味道唔係太討好 引頸以待既蛋包飯應該係全晚最失望既一道菜 漢堡扒係好厚肉但唔juicy、冇乜肉味 一般日式咖哩係偏甜 呢個咖哩係非常非常咸 我係醬汁撈飯怪都搞唔掂 醬汁完全掩蓋肉味 最慘係蛋包飯真係一塊蛋皮包住預先煮好既炒飯 炒飯冇味  亦無蛋汁 失望到不得了 完全睇唔到「米芝蓮星級廚師坐鎮」應有既質素  即使冇加一服務費都只係$80幾蚊一餐晚飯 但真係唔會再幫襯 食物同service都不合格 feel so sorry for the owner!
smile	一家大細x陽光cafe 星期日係一家人共聚天倫嘅好時機，約咗幾個朋友，帶埋佢地嘅小朋友嚟到馬鞍山行下海傍。book咗依間位於單車徑海傍傍邊嘅餐廳，主打我最喜歡嘅西餐，好彩有book枱，keep住有人等位，但都唔會太趕人走  幾欣賞餐廳oustside有幾張枱可以招呼愛狗人士 餐廳裝潢簡潔舒服 炸薯條配黑松露醬@香脆的薯條熱度滿分，沾上黑松露醬，松露的香氣慢慢從口腔中滲出，薯條是厚切，質感與味覺的配合完美！！黑松露醬和薯條都被清盤，絕對是必點小食！！ 窩蛋意式肉醬珍珠飯@珍珠飯入口雖然無乜飯香，尤幸軟硬度剛好，而且吃來QQ的，帶點黏口... 芝士牛油肉醬大通粉@呢排心癮起，好想食肉醬 上枱時到熱辣辣，蕃茄味勁重，好好味🤤🤤試一啖發現好有哈迪斯德州肉醬意粉的感覺😍佢呢隻肉醬好足料好惹味，有好多牛肉粒，配埋大通粉真係幾正 Cafe latte@飲落去唔會太凍，泡泡好有口感，咖啡都好香，唔錯。 
ok	美🐺好一天由早餐開始☺️ 🐺wolf den signature beef burger $68 野食叫左無耐就有，呢個🍔睇落樣衰少少，舊包扁哂，d涵又飛哂出黎 不過食落又ok喎！舊牛🥩厚厚的但又唔會韌，兩片🍅令個🍔好juicy😋💦 薯格份量有眼睇，好脆唔油唔鹹👍🏿  WolfDen crisp box breakfast 🍳 $100 將平時 all day breakfast 既食物放入 酥皮盒  睇起黎好似一個小花園咁  8個酥皮盒都好鬆脆！ 個人最中意🍅，微微烤過 皮會脆，加左黑椒好香！ 菇都整得唔錯，用牛油炒過 🍳雞蛋滑但黑松露只係放係表面，唔夠入味🤔 煙肉同火腿都卷做玫瑰🌹形，十分精美 食完8個盒仔，中間有沙律中和下🤣 野飲包咖啡/茶 揀左 greentea latte （要加$10） 但拉花拉得好靚😍😍🐻 餐廳小小一間 環境狹窄，只要15個位倒，水、餐具都要自己攞，但餐具洗得好唔乾淨😔換左三枝先有枝好少少😭好多芝士漬 睇得出有用心整食物，但衛生同樣重要
cry	呢條村無乜選擇 呢間我試晒所有嘢食，先講牛腩鞋到呢成口渣味精好重 ，牛根夠淋但又係超重味精 ，豬手ok可惜得兩舊仔，雲吞普通合格，牛雜比較正常，牛丸魚旦細粒到 無下次唯一墨魚丸ok，湯底奶白色無味 ，呢間嘢真心一般般 ，我行去新廣城街市食好過 😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓😓 
smile	環境優美的晚餐 今日同朋友約好上山食好野,就是去渣甸山 銅鑼灣乘14M小巴上來就會黎到 入到黎坐好左店員就拎餐牌同俾水我地飲 今日叫左兩個SET,一個係慢煮法國牛舌,另一個係香芒千層豬柳,焦糖鵝肝,帶子雲吞仔,白朗峰,皇帝tart 欣賞下個環境先,格調幾唔錯..個感覺都幾舒適 餐湯我要龍蝦湯,個湯好香濃好味,飲落去個口感都好好 個麵包夠晒熱,堅正喎,中間切開加牛油令到成個包都有溶左牛油黎食更加正 焦糖鵝肝--個鵝肝係非常香口,熱辣辣咁入口,成個鵝肝香味一直溶入口中 帶子雲吞仔--心機野黎,細細既雲吞包住芝士,一口咬落去好香口.配合新鮮露筍,帶子都好FRESH 連個汁咁既配合幾好 慢煮法國牛舌-個牛舌都夠淋得黎又有咬口..個薯蓉幾有驚喜,勁香口熱辣辣.. 香芒千層豬柳--個汁都芒芒地,個豬柳充滿香口豬肉味,芒果應該特別處理過所以個口感比較實返D唔會好易散,唔錯..仲有好食既蕃茄仔 白朗峰--鬆軟既蛋白配合雲尼拿真係好正,唔會太甜 皇帝tart--成個一起食就有鬆軟可口之外仲有甜味 餐茶咖啡幾香濃好味
ok	又多左個食早餐嘅地方 話説有一日朝早呀爸叫我陪佢去食早餐 一係大家樂一係茶餐廳 本宮唔想食黎食去都係依兩間 所以就帶左爸爸去試新野 去我屋企樓下一間西餐廳試下佢個早餐 食落都唔錯  佢地方好大 但朝早冇咩人 本人深信唔係佢啲野唔好食 而係佢個位置太偏遠 個勝在寬敞 寧靜   我就叫左F2 餐 係有啲似all day breakfast 有炒蛋 茄汁豆 薯餅 沙律 仲有多士 同 魚柳 魚柳都幾好食 外脆肉軟熱辣辣 而且有手掌咁大塊 雖然炒蛋個賣相好普通 食落都幾滑 都ok ga 其他野就正正常常 $38算係幾好 我仲叫左杯凍檸茶 好有茶味 酸苦中有甜 不錯不錯👍🏻 食早餐又多左個選擇啦 
cry	海龍王餐廳，海龍王價錢，食物個名作到好大，實質睇睇餐牌對對食物你就知！ 7月17日家姐生日一齊去海洋公園玩，午餐唸住同佢去一間靚景餐廳食好d慶祝吓點知，入到餐廳景好吸引，睇到餐牌真係海龍皇價錢，唸住慶祝唔緊要啦！叫左個海龍王精選二人午餐，食物嚟到碟碟驚人，埋單一肚氣食左好似冇食，找當值負責人反應意見，只回應呵呵呵！生日食左呢個精選掃慶午餐真係好掃慶(¬_¬ ) 
smile	求簽唔使去車公廟 求簽唔使去車公廟，去石門站就得啦！之前拎部機去維修中心，就喺馬鐵石門站，一兩年冇嚟過呢度，附近變得好旺多咗個商場，仲有幾多遊客添！ 搞掂維修之後就去附近坐低食晚飯，老公幫我揀咗養生火鍋，有幾細心喎！店內地方乾淨企理又夠光猛，我哋兩個人都可以安排到坐闊落嘅卡位，食得開心啲！ 坐低首先叫個龍蝦花膠鍋 $158 賣相唔錯而且呢個好抵食，大大隻龍蝦真材實料，龍蝦肉好彈牙又鮮甜。 仲有份量幾多嘅花膠，滋潤又養顏。 加埋濃郁嘅龍蝦湯底，滾左之後忍唔住要飲兩碗湯先。 令一個抵食之處就係龍蝦花膠鍋可以免費追加龍蝦丸一客，係我打邊爐嘅必食之選。 洛神蜂蜜花茶 $38 然後店員見我地未叫嘢飲，就向我哋推介低糖養生飲品，真係唔錯！唔會太甜而且有好香嘅洛神花味，酸酸甜甜好醒神。 再有一個抵啲嘅就係茶芥同埋醬油料費全免！我哋兩個人都真係慳幾多錢喎！自助形式鍾意點樣混醬都得。 三絲牛展 $38 餐前小食唔駛等即刻有得食，牛展好有口感，三絲帶點酸酸辣辣好開胃。 鮮嫩牛肉 $68 當晚冇特別叫頂級牛肉，普通的滑牛已經很不錯，入口順滑有肉味。 墨魚條 $48 幾有特色嘅台灣丸類，一條條爽滑彈牙，黑色嘅外型充滿墨魚汁的風味。 花園水餃 $38 鮮蝦雲吞 $38 皮薄內涵靚，確實係有鮮蝦，味道新鮮。 台灣粗麵 $28 鍾意食粗面因為夠咬口，最後仲可以吸收晒龍蝦湯嘅精華，咁就等於自製龍蝦湯麵，好味道啊！  當晚埋單兩個人都係$500鬆啲，飽到捧住個肚走，真心推介可以encore！
ok	大大碗過橋米線 收工接老婆放工，見屋企雪櫃及零食櫃清空，諗住去百佳掃貨，掃貨前食過晚飯先啦。 路經冇食過嘅譚仔， 因為我淨係食(三哥)。入去整番個麻辣十小先， 老婆話唔太肚餓， 同埋晚上唔想食咁多嘢 ， 咁就淨返個大大碗過橋米線一齊share食 (但係我食開係三小辣囉)， 碗嘢嚟到都好大碗 ， 有好多餸，有火腿、腩肉、牛肉、雞肉、竹笙、豆卜、墨魚丸、魚蛋、牛筋丸、炸醬、酸菜、生菜、芽菜、支竹、韭菜， 好滿足啊一次過可以食咁多款餸，但真係一啲都唔辣囉………………。 
cry	不知所謂! 不知所謂! 店員的服務態度差, 會俾說話客人聽. 我叫左個香草豬肉撈檬, 點知D豬肉和檬粉各自發展,完全不夾! 我自己整出前一叮都仲比佢好食. 熱檸茶的檸檬好酸!完全唔掂~ 連呢D小事都做唔好,點期望佢D野好食呢? 睇來呢度的廚師都幾易做, 有人想做廚師但冇經驗的不妨去呢度見工.     
smile	還是覺得你最好 以前住呢度附近，成日嚟食All day breakfast加flat white，以為呢啲食物係普通咖啡店必有嘅嘢，以前覺得並不特別。搬走咗去第二區幾年，周圍食過好多間咖啡店，每次都會同舒房比較，發覺原來你覺得必然嘅嘢並非必然！ 今日專登返嚟，牆壁上的佈置又有啲唔同，今次唔係北角區舊相片，換咗做抽象畫。下次唔知又會換啲咩呢？呢度嘅佈置係睇得出花咗心思！  我當然就叫我嘅至愛all the breakfast加flat white, 果然冇令我失望，個黑松露炒蛋，大蘑菇真係好好食, 依然保持到水準 還是覺得你最好! 
ok	正正常常的午餐～ 赤葉日本料理🍁 | #元朗 教育路 前排咁岩行開元朗 諗唔到食咩🙈 就去試下依間都算新開既日本野🤣 價錢都幾大眾化 食物就正正常常咁啦😌～ 元朗雖然係多日本野🧐 但始終未有一間及得上太和既御和亭 同 尖沙咀／CWB既DORAYA🤤🤤 午市 | 時令精選刺身丼🍱 | $68 附 味噌湯、前菜  刺身有三文魚腩、油甘魚、劍魚、蝦、三文魚～ 大部分質素都正常 當中以三文魚腩最好食🤣 但飯既質素就好麻麻🤧 係醋飯黎 但冇咩味 而且似雪到乾哂水 硬硬削削咁🤕 而前菜係蛋沙律都不錯的 味噌湯都係有啲料～ 整體都可以講係一般咁 普通既一餐午餐😂
cry	＂金牌＂何來？普通之極 見有數篇食評稱讚其何其好食，當晚立即買外賣回家一嘗 但該次切身感受到原來參考食評都要自我思考是否可信 首先，選左河粉，韮菜餃，麻辣豬頸肉，菜心，辣汁 攞外賣時多口問句，係咪落左辣汁，亞姐先如夢初醒打開睇下，真係無落 回家打開一睇，真係想問個老細咩鄉下，麻辣豬頸肉=連板厚切大肥豬肉 我只想到有兩個可能性，一係又俾錯餸，二係我一直誤會左豬頸肉既真實身份 本住唔想浪費既良好品得，諗住連住啲瘦肉食得幾多得幾多 但幾經努力都搵唔到一絲可入口既肉絲 所以••••放棄 ＂人手即包韮菜餃＂，味道普通，包得鬆散，入口淋Pepei， 失望 最好食既係••••菜心 自家炒辣汁，唉，一句，辣椒醬拌面，普通過普通 總括一句，此店試一次都嫌多，無質素可言近年店名叫＂金牌＂的都皆因無其獨特之處，唯有取個響亮的名字 個老細一定無試過自己間嘢既食物，否則唔會用此如事實相反既店名，實屬嘲諷 今次上過當，再參考食評時定必加以留神，以免再受槍手之禍 
smile	好滿足嘅一餐 芽莊水準不嬲都好，我成日幫襯！  1.軟殼蟹卷 軟殼蟹炸得好香脆，連埋啲蔬菜用米紙包住，冇咁油膩，食落都幾清新，值得推介！❤️😝 2.蕃茄蟹肉檬粉❤️❤️ 超級足料，除咗肉碎，仲有半隻蟹啊！蟹肉都好鮮甜，湯底係用新鮮蕃茄熬製，好清新，酸酸甜甜夠開胃😚😚今日至愛！ 3.芥蘭苗 超級好食！啲芥蘭爽脆鮮甜，上面有勁多蝦米，好香口脆卜卜，仲有好多好多好多花生粒，食到我唔捨得個時應收走個盤🤣🤣直至所有花生粒都食晒🤤🤤 
ok	不過不失的午餐 新年流流唔係好多地方會開～ 想搵一個靜少少嘅地方食午餐～ 我諗呢度係一個最好嘅選擇～ 人流唔多可能因為位置於工業區～ 真係要花點時間搵～ 位置喺 新蒲崗六合街～入門口 需要上兩層扶手電梯～ 裝修帶有香港工廠區既風格～  當日一點半左右去到～ 人客確實不多～ 夜晚仲有buffet～ 價錢５０0蚊左右～ openrice訂枱仲有七折優惠～ 即係三百零蚊一位～ 可惜下午並沒有buffet～ 只有單點 單點菜式方面頗有港式風格～ 今次忘記了影menu～  叫了個辣肉腸蕃茄螺絲粉～加多個羅宋湯～ 記住並不包括任何餐飲～ 首先講一講個辣肉腸蕃茄螺絲粉炒得 不夠乾身～ 重略帶點微濕～ 羅宋湯 絕對係港式風格～ 可惜並不包括任何餐飲～ 如果講格調同埋食物嚟講其實算中規中矩 ～ 價錢還可以接受～  
cry	真的有注重質素嗎！？ 我都唔想寫太多開場白，睇圖啦！ 主菜一上枱，第一眼望落去都可以，但其實都見到雞扒無汁嘅部份好似燶燶哋，不以為然！ 開始食雞扒時，就發覺原來中伏了！ 上面雞皮部份正常，但原來另一面雞肉部份就........  所以立刻將塊雞扒反轉，真係有D唔敢相信會咁燶囉！ 然後，自己都掙扎咗一陣間，請佢哋換過一塊雞扒俾我定係算數，結果都係選擇咗後者。今次唯有就當自己唔好彩啦！ 唯有一邊食，一邊將燶嘅位置片走。但把刀又鈍，所以好唔容易先片走晒燶嘅位置！ 到最後，我都想搵老闆或經理反映一吓，希望佢哋注意吓上枱食品嘅質量。廚師煮燶嘢，無理由要食客去承擔啩！ 但問服務員，佢話老闆/經理都不在。我都希望佢哋會睇到呢篇食評，可以改善一吓啦！
smile	😋新開既型格小店 同朋友諗住坐底飲下野傾下計(⁎⁍̴̛ᴗ⁍̴̛⁎)見到間餐廳好modern都幾好坐咁就入左去啦！！！揾左個靜靜地又坐得舒服既位坐底,睇下個餐牌先，佢既飲品都幾特別😝😝😝😝，重有好邪惡既芝士小食😋😋😋😋一定好正啦！！！ 有選擇困難，又心大心細，唔知飲咩好添 有個好神秘既飲品，好吸引我,就決定飲佢啦！但原來要過幾關，有三個金幣先可以叫這杯秘密的彩蛋咖啡，到底有幾特別呢！？哈哈😄🤣嚟到真係幾特別嘅。。。好多葡萄🍇係面！😍朋友就揀咗一杯熱帶氣旋🤣😋有好多芒果，正!最後去到個芝士小食，香濃芝士軟滑，可以拉到絲架，真係太邪惡! 勁多芝士，太讚啦！下次再食過🙆‍♀️  +++++++++++++++ 如果大家喜歡💕我寫既食評，麻煩比個❤️鼓勵一下我，我會寫更多更好既食評比大家！😊 
ok	好味但有尾中不足 今日lunch time 同同事試mikki 地下新開既一間西班牙餐廳～環境幾靚幾精緻☺️ ✨Lunch menu主要得四個餐，我地一人叫左一個share 食，價錢都算合理～ ✨是日餐湯係甘荀忌廉湯，味道唔錯，聞落同飲落都有好勁既薑味～雖然我唔多like薑，但都接受到😋 ✨沙律就細細碟好迷你，但個醋汁同ham 都好美味～ ✨香草燒豬柳藏紅花忌廉汁（$88) : 呢個忌廉汁大家一致讚好👍🏻👍🏻👍🏻，味道幾特別同豐富～真係超好味，用黎係咁點薯條😆。 個豬柳原來係薄切，肉味濃但真係好乾同好瘦。配菜夠腍，幾香香草味ge~ 整體味道係好，但衰起塊肉度，可惜～！ ✨炭烤美國牛腹膜肉（$98): 小妹向來無咩力水，鋸開果時真係鋸到手指有d 軟😆其實個牛味幾濃，可惜真係好韌，𡁻到牙骹軟。本身有原個薯仔都幾happy, 不過無咩汁點之下，食落有d寡～如果換做薯角會吸引d~ ✨黑松露雞肉意大利飯（$68):  個飯都幾足料，軟硬適中，索滿汁醬。😆不過唔知點解個飯勁大陣酒味，同事們唔太like~但我就勁鍾意👍🏻酒香配埋雞肉，感覺無平時食到既咁dry~但相對黑松露味就唔夠突出 ✨煎比目魚配刁草牛油忌廉（$78): 本身對比目魚有d 陰影，之前試過食過d 係完全無味既😰～ 不過呢個真係好食好多👍🏻 個皮煎得夠脆，肉質幾滑食到魚味。不過個薯蓉就比較削~真係就咁薯仔壓碎，完全無加任何調味，忌廉等等～口感較粗，感覺好寡 ✨最後仲有cheese cake，餅底夠脆，加埋d strawberry 醬幾好味，細細件份量啱啱好。 ✨其實我覺得呢度d 野食唔錯，不過就硬係每樣野都總係有d 尾中不足～希望下次再黎食會有進步💪🏻
cry	一次比一次遜色😩 今次係第三次食呢間超出名的炭燒雞蛋仔，越黎越多人排隊🙈有好多都唔係本地人🙈 我記得第一次食果陣係2015年😂 排隊唔算好耐一陣就到，果個雞蛋仔係我食過最好食，睇住伯伯燒佢反佢十幾二十次，一食入口好香蛋味，甜甜地，好翠，超好食😋😋 第二次舊年去，已經要排長龍，係東涌等左兩個鐘頭車😵🙈 可能太多人排隊食雞蛋仔，伯伯燒幾下就唔燒🙈好翠的感覺冇左😩蛋香仲係到😌 到我早個星期去，又係好多人🙈我差唔多排到果陣話得番20底，好彩😎 但係一食入口，燒得幾下，唔翠🙈 啲蛋味淡左🙈唔會落多左水掛🤔🙈 好失望排咁耐，質素差左🙈🙈 雖然都好好味，但想食番第一次的味道😋😋加油💪🏻💪🏻 *近排食過幾次筲箕灣低調高手，佢好翠，有伯伯第一次咁好翠，但蛋香就唔多，近近地都可以食下嘅😌。
smile	親友生日「齋」食飯 大自然素食  點解會去食： 2018-10-9 今日為摯親嘅生日慶祝一番，平時食開大魚大肉，生日反而想食得健康啲，講真啲，其實都係呃下自己姐！點知嚟到見到好多人，先發現原來今日係初一，仲證實左一件事，就係原來真係好多人會喺初一、十五走去食齋。  食物新鮮程度：⭐⭐⭐️⭐️ 炸芋魚：個形狀有少少似日本魚型豆沙餅咁，切落去鬆化無比,食落去齒頰留香嘅芋頭味！ 燒味拼盤：呢個燒味拼盤，簡直鬼斧神工，每一樣配料都整到好似同真嘅一樣，例如個炸大腸無論外型、味道、口感，都童真嘅大腸一唔一樣！ 金沙皮蛋：入口甘香配合埋特色嘅醬汁，都算幾難忘嘅！  食物合適溫度：⭐⭐⭐️⭐️ 由於人流極旺，每樣野都新鮮炮製，對上菜嘅時間非常滿意,確保識嘅每日道菜都係最適合嘅溫度!  食物驚喜程度：⭐⭐⭐️⭐️ 飲咗一支齋啤酒，其實我都唔知道原來小麥係唔屬於齋，總之我飲果支啤酒，簡單啲來講係和尚都飲得！  ————————————————— 服務員態度：⭐️⭐️⭐️⭐️ 啲侍應好熱情可能係佢哋本身都有信仰掛，同埋當日係初一嘛，仲解釋埋逢初一、十五間餐廳都好爆！  ————————————————— 最重要系。。。我會唔會再去？ 重遊指數：⭐⭐⭐️⭐️ 
ok	好食....但冇下次囉 好耐冇黎品香樓晚飯, 黎到先知原來佢哋已經搬咗去隔籬幾個鋪位, 我哋訂咗位都要等十多分鐘左右, 今晚被安排坐在兩行卡位中間位置的圓檯, 兩邊勁窄的行人通道, 窄到一個大人行過都唔夠闊個種, 今晚背脊勁受罪, 每個人行過都會揩到我背脊或被大力撞到, 真係火都嚟埋, 但又唔怪得人家,  成餐飯感覺非常難受, 我唔介意坐逼啲, 但好介意比個個途經既客人撞囉, 相信坐卡位嘅食客會好啲, 真係新不如舊鋪, 總言之短期內一定唔會再嚟食！  大眾化鑊氣小炒, 最緊要係價錢也非常大眾化, 故一直都客似雲來。 椒鹽鮮魷 薄薄的脆漿, 炸得頗乾身, 魷魚juicy爽口, 椒鹽落得唔多, 拈些香醋食, 幾好食。 蒜蓉蒸勝瓜 ($60) 沙薑豬手 ($88) 全晚亮點, 豬手上鋪滿沙薑薑蓉及蒽蓉, 豬手皮爽滑, 豬手肉也腍滑, 撈埋沙薑蓉一齊食, 非常香口惹味  剁椒水庫魚頭 ($88) 魚頭蒸得滑嘟嘟, 剁椒香辣, 鹹度也適中, 魚頭新鮮, 完全唔腥, 味道不錯。 蒜蓉大蝦糯米飯 大蝦蒸得過了火喉, 有點鞋口, 糯米飯細細粒, 乾身, 口感煙韌, 撈埋蒜蓉食, 鹹鹹香香, 衹是食到底部比較多油。 整體佢哋嘅食物其實唔差, 至少好味得嚟少落味精, 餐飯食完後冇乜口渴嘅感覺, 若然佢哋肯顧下客人嘅感受, 其實係一間不錯的小炒食店, 又低食。
cry	唔抵食既日本料理 甘味讚岐手打烏冬係香港仔既新餐廳，就特登係晚餐時候走去試下食 餐廳環境算唔錯，裡面都幾多座位 由於係新餐廳，所以好多人去試食！大概等左半個鐘至九個字左右 餐牌選擇都算幾多！價位以日本菜來正常…不過質素就… 第一道係附餐加十四蚊兩件既三文魚壽司，第一下見到真係眼突，件三文魚壽司無論係飯定係魚生既size都少得驚人，大概兩件係人地一件左右啦！但係…就算係特價都係十四蚊兩位！發生咩事？味道尚算ok，但以正常既價錢買兩件先頂得人一件既壽司真係好氣頂。 第二道係燒三文魚魚鰭，三十八蚊四件，係呢餐裡面最滿意既一道菜，味道唔錯！ 第三道係三文魚煙肉蟹子炒飯，五十二蚊，附一堆粟米加沙律醬做成既沙津，同麵豉湯 都幾大份幾足料，但…味道就…麻麻啦，就係炒飯咁既味，三文魚同煙肉既味道都唔見左 第四道係鍋燒煎雞肉烏東，六十元蚊 好失望既一道菜 講明烏東係佢既賣點，但食起來無特別彈牙好味，同自己煮無分別 蕃茄醬食起來同個D加熱水整一杯杯既即食蕃茄意大利粉無分別＝ ＝ 煎雞肉普通 個鍋感覺完全只係裝飾品，根本唔係用個鍋煮出來，而且都無熱騰騰既感覺     
smile	越真好味 生牛肉湯粉 $48 好食指數: 6/10 抵食指數: 6/10 湯底濃郁 河粉夠滑 湯底夠熱 牛肉上到枱 浸一陣就食得 唔會老 配菜分量足夠 有芽菜九層塔等等  小食方面 叫咗豬扒同雞翼 香茅豬扒 $48 香茅雞翼(4隻) $38  好食指數: 7/10 抵食指數: 7/10 兩款小食都係以香茅醃製 非常入味 加上即叫即炸 新鮮熱辣 皮脆肉嫩  飲品就叫咗青檸梳打 青檸梳打 $22 好食指數: 7/10 抵食指數: 7/10 食咗咁多煎炸野 最好就係飲番杯凍冰冰嘅青檸梳打解熱氣 梳打水用上泰象牌 仲有青檸冰底另上 實夠凍
ok	一人鍋放題 黃金周去完旅行之後第一日返工， 成個禮拜冇見既男朋友話一齊食飯， 所以就尼左荷里活廣場 7點左右門口已經好多人， 以為要等啦原來即刻就有。 呢度係一人一鍋既，自己就可以揀返岩口味既湯底啦 牛肉分價錢比唔同質素，我地揀左$178 呢款， 完全冇肥，瘦得可憐又韌 豬肉反而仲好少少 同大多日式火鍋一樣，出面有菜呀丸之類既配料任夾， 睇到D菜好新鮮，另外有我最愛既葛絲超開心! 野飲方面，有熱飲自助吧 汽水機 仲有飯後甜品雪糕，可以加唔同醬同配料。
cry	超慢上菜速度，態度敷衍了事 晚餐6點半入座，差唔多係最早黎到既一二枱，6點45分叫既西班牙炒飯同梅頭叉燒，原則只需要20分鐘，一直咁等，7點50都未到，催左好多次都只係敷衍了事，話個爐好多order，間餐廳都只係一半滿，亦無見到有食物出，完全接受唔到依個無理解釋，覺得無誠意。後來覺得再等落去無意思，我同家人都覺得比我地食到都只會食得唔開心，所以賣單走，依到真係無返兩三個鐘都唔洗係到食。 我唔會再犯賤黎依間餐廳亦會叫身邊人唔好再去。 
smile	用心經營，食物種類豐富 呢日差唔多成9點先黎食晚飯 但餐廳都仲係人頭滿滿，好在有book位  成餐都好滿意，朋友都話好食，一定會再黎試真d!!! - 蟹籽沙律好食又新鮮 食左先記起無影到相 - 吉列炸豬扒套餐 豬扒好大份，香口 一個人食係超級飽肚！ 仲叫左一系列既炙燒壽司 件件都好味，肉質有半溶既口感 帶子都好大粒！ 刺身方面點左油甘魚，連平日淨係食三文魚既朋友今次都覺得好食 仲有我最愛既左口魚呀 入口即溶！油得黎唔膩 - 好欣賞餐廳既店員都好有禮貌，又細心 朋友生日帶左個小蛋糕黎，仲唔收切位費 - 一定一定會再黎幫襯！
ok	椒鹽豆腐係驚喜 今日老細請食飯，中午嚟到發現差不多坐滿哂人。我同同事叫咗點心同小食，點心質數都算ok, 反而我哋比較期待啲小食。小食叫咗椒鹽脆炸豆腐，紅燒乳鴿，椒鹽白鱔，椒鹽魷魚，燒腩仔。(唔熱氣唔叫🤣)  乳鴿，椒鹽白鱔，椒鹽魷魚賣相同質數都麻麻，所以冇影到相，但驚喜位係椒鹽脆炸豆腐，首先熱辣辣已經贏咗一半，咬落口外脆內軟，粉漿厚薄恰到好處，加埋啲蒜粒同椒鹽真心推介。燒腩仔都好脆口，唔多肥肉，食落啱啱好。  另外老細仲叫咗燒味拼盤，生炒糯米飯，大大碟超抵食，味道都幾唔錯。可以唔洗自己埋單，食得格外開心，哈哈! 
cry	好難飲 天水圍呢間天仁，一開嘅時候，都好好生意，長期打蛇餅。初初開嘅時候，都有排隊買過黎飲，我多數都買珍珠奶茶/913奶茶加珍珠。當時味道係唔錯嘅，都會想一買再買。 但到近排再去飲嘅時候，已經唔洗再排隊，咁我又貪得意口痕買杯913珍珠奶茶飲，真係難飲到不得了，簡直嬲到想講粗口，浪費曬我啲錢！ 茶冇茶味！已經叫左茶濃，都淡到水咁，啲珍珠都算勉強ok，飲左兩啖唔對路，叫佢地重新沖過杯換俾我！但都係一樣，已經俾過兩次機會！唔會再有第三次！ 
smile	好Duck😈 難得今天好天氣，陽光普照，一於去赤柱hea 一hea,食個悠閒的午餐，openrice search 一下， 見到好評幾多，就決定試試呢間pinot duck, 主打係食鴨，我地叫左三樣野， 北京填鴨荷葉包，北京填鴨薄餅，Duck Fried Rice, Mocktail. 先吃炒飯，有菠蘿，鴨絲，蛋絲等，似中式瑤柱蛋白炒飯，味道幾好，夠熱，但不夠乾身，底下幾多油咁，份量不多，至於荷葉包材料入面有兩大片鴨肉，青瓜絲，仲有甜甜地既醬汁，包幾鬆軟，薄餠D料其實同荷葉包差不多，只是用塊薄餅皮包住，皮好有韌性，我們仲叫左杯好靚既紫色mocktail, 係提子味，仲有mint味，好fresh, 望住出面既人來來往往，吃著午餐，餐廳又不太多人，多麼寫意的一個下午 
ok	平民西餐廳 收工黎到呢頭做完野，發現呢間商場都幾多野食。之前有聽朋友介紹過意八呢間餐廳啲野好抵食，咁岩見到就緊係試下啦。 我地兩個人大概等左10分鐘左右就有位啦～ 都好多選擇，實有樣係你岩食。西式晚餐都係50幾60蚊..呢個價錢都算抵啦。 夠濃味，雞肉都算滑，而且唔會好辣。不過我未食過真正水牛城雞翼，所以都唔知個味岩唔岩，不過就都幾好食。 朋友見親餐廳有墨汁野就一定會叫🤦🏻‍♀️ 佢話呢個抵啊，出面西餐廳墨汁野都差唔多成舊水架。個墨汁意大利飯夠味，飯都唔會話好硬個種。同埋啲料都算多啊。  呢個就..真係失望左 食左一啖，即刻去睇下係落錯單定係我睇錯字，一啲都唔係卡邦尼，而且啲汁好水流流。頂多叫白汁煙肉磨菇長通粉。  不過～以呢個價錢黎講..啲野不過不失啦。😂
cry	難食 好難食既火鍋， 今日本身打算去吉野家打邊爐，點知所有火鍋售罄，咁就上一層試下定食8。由於天氣好凍所以好想食火鍋，之後就試食佢哋嘅牛肉鍋叫咗個魚湯， 本身滿懷期望因為 佢有自助區都好似幾OK啦， 終於等到火鍋過嚟啦， 上面有嘅食材比吉野家少 其實有少少失望因為價錢同吉野家都 差唔多， 咁終於等到個火鍋熟喇， 立即試下佢個湯啦冇諗過魚湯變咗一個菜湯味， 係超級青草味超級難食， 但係佢嘅牛肉都ok嘅 只係個湯底好伏同埋食咗好少，早知自己喺屋企打邊爐 
smile	超低海而且新鮮 唔係朋友介紹我真係唔知道有間甘便而且又好食酒家。雖然遠少少，之前常日聽朋友講鯉魚門食海鮮好貴。今次一試完全打破哩個想法，我地食4人餐，九大簋（$258/人，未幾+1服務法）份量勁飽，首先蝦一小碟，炒蜆一大碟（完全無沙，而且唔太辣，勁鮮甜），果皮蒸鮑魚1/人，薑蔥炒蟹每人半隻，賴尿蝦每人一隻，燒鵝例牌，清蒸龍等件，蒜蓉粉絲蒸帶子每人一隻，芝士焗龍蝦每人半隻，珍珠雞每人一隻（食過最好食珍珠雞，紅米，鹹蛋冬菇）店長超好人，經常走過來同我地soso問我地滿唔滿意，下次聚會海鮮一定選哩度。 
ok	雷聲大,雨點小 一直都想食依間,終於有人肯排隊 朋友等了二小時,終於有得食  三拍子牛扒, 第一啖既感覺,三個字 。。大。。家。。樂。。 天呀,排左二粒鐘食啲咁既貸識 有少少失望  第二塊揀左牛柳 個感覺會好啲, 強烈建議,如果要食嘅話揀返牛柳會好啲 湯 ---同其他評論差唔多同水冇乜分別 沙律-- 唔係話特別苦, 可能因為我落得比較多嘅醬汁 飯 -- 我唔知係咪珍珠飯黎,我反而覺得幾好食 員工-- 幾nice, 幾好人,效率快,連啲醬汁都主動介紹返我地知  總結 -- 如果唔洗排隊會再食,但如果要排多過一張台,唔會考慮
cry	中餐?西餐? 第一次嚟南山邨，諗住揾吓隱世餐館，行過見門外有餐牌寫住港式鐵板餐，睇落似老店，幾吸引喎!黃昏六點鬆啲，入面都有幾枱食客，就入咗試吓啦! 左右兩邊都係卡位，中間都有放枱。卡位仍未滿，便隨意坐下。見晚餐有湯及包，頭盤"雞亦鴨胸"，蒜茸牛扒意粉/飯都係$54，好經濟咁，就好期待咁叫咗，見有檸樂飲，又叫埋，期間侍應好細心提示要加$7。等待期間發現門口附近有電視睇，暗地加分! 登登登凳，先嚟原罐可樂同檸冰杯分開上，牛油方包，之後湯，雞亦鴨胸，最後牛扒意。一見湯就怪怪咁，點解紅湯咁嘅(橙)色？味道並不是預期(creamy又帶甜嘅?!)，同期望嘅紅湯有大出入，但蔬菜係豐富嘅。雞亦同鴨胸太油，只食了鴨胸。牛扒意嚟埋，賣相完全失望，點解個汁同湯嘅色咁似嘅？意粉明顯太'林'。食落口-意粉堅係'林'(大概煮耐咗)，汁同湯不但色似，味道都相近，牛扒夠'林'，易切，要讚吓蒜香夠濃。 用餐時見到客人多數食中式，我估謎底解開了。亦留意到侍應態度好好，可能街坊客多，見她們同客人都有傾計。而牛扒意傳來時都有問要唔要刀，夠細心(因為薄身同'林'，其實用叉匙都可以切開)。 
smile	等左半粒鐘先有得食😭 係機場是但食啲野就上機 lunch時間都比較多人  我去左台灣牛肉麵食 叫左個沙嗲金菇牛肉粉絲煲小菜套餐 跟餐仲有一碗白飯同一杯野飲   叫左之後 等左半個鐘先有得食呀！好在我早左姐！如果唔係飛機都上唔到！ 成個煲嘅份量都好多下！牛肉多！而且牛肉唔鞋 都幾好味幾入味👍🏻  而且粉絲又係索晒啲沙嗲汁 好好味 而佢除左金菇肥牛同粉絲 仲有啲紅椒同青椒做配菜 由於我好中意食青椒紅椒 所以加左分👍🏻👍🏻 白飯份量好多 成碗滿晒 食得3分1就食唔到了 
ok	每人心中都有一個組合 同朋友仔去逸東買野，因為大家都係學生唔想食太貴，決定去譚仔三哥到食。 因為係晚餐時間，人有點多，等左19分鐘有位了。 香港人真係好鐘意食米線，至於食譚仔每人心中都有一個組合 一開頭緊係要叫個前菜，皮蛋!!!蔥蒜泥先係重點，呢間做得唔錯，如圖所見，油唔太多，皮蛋蛋花好令唔錯! 食落蔥蒜泥好重 土匪雞翼都係一定要點既，上面既孜然粉好重口味呀，大愛!like 而且好入味呀 雞肉腐皮小SPICY係我至愛再加杯凍0菜，正到一個點 
cry	超級失望嘅蒲燒鰻魚定食！ 由於今日覺得好攰，好想早啲返屋企休息，所以我們喺粉嶺名都商場嘅「吉野家」買外賣自取返屋企食！ 我們買咗蒲燒鰻魚定食喺打開嚟食之前，我們仲好充滿著期待， 點知一打開見到實物，就令到我們覺得超級失望呀！ 因呢條「所謂嘅鰻魚」好似起碼有十日或以上無食過嘢，嚴重營養不良咁， 極之薄身， 一啲都唔肥美厚身， 食落一啲口感都無， 真係非常差呀！ 至於野菜牛肉煎鷄雙拼飯嘅煎鷄同較早之前食嘅一樣，肉質極之「粗嚡」同又乾又硬， 而牛肉嘅肉味都幾濃郁， 但食落嘅感覺就比較油膩！ 
smile	[放題都有生蠔食ヽ(●´∀`●)ﾉ] 瀛豐放題料理專門店 估唔到放題都有生蠔食，不過就要+$118，可以任食美國、法國生蠔(*´▽`*)，生蠔大大隻，幾creamy唔腥的，食多幾隻就可以回本(^u^)   海膽帶子包超正，新鮮甜美，包住勁多既加拿大海膽！！  . 刺身都厚切，冇咩雪味，都有成11款揀(ﾉ>ω<)ﾉ，三文魚、 油甘魚、珍寶赤蝦，赤貝、馬刀貝等等，油甘魚肥美，象拔蚌爽口(ﾉ>ω<)ﾉ～ .      天婦羅、燒物同炸物都一應俱備，天婦羅炸粉頗薄的(ﾉ∀`*)，天婦羅蝦同甜薯都好食，燒蝦都出色，不過口水雞就冇咩味，唔夠香，辣度一般(,,・ω・,,) .      我發現佢地有好多泰式既小食(｡◕∀◕｡)，蝦餅幾彈牙，泰式炒蜆好惹味，燒元貝好香蒜蓉味，要再encore～  甜品質素我就覺得麻麻～  $228/2hr 每2人可獲既天麻燉魚皇湯，我覺得幾滋補，而每4人就送贈麻辣烤魚盆 瀛豐放題料理專門店 地址：銅鑼灣駱克道491-499號京都廣場10樓
ok	不過不失，與價成正比 嗰日我地隨意入左間裝修都幾光鮮既茶餐廳開餐 男小編叫左個鐵板牛扒配飯，男小編就叫左個鴛鴦扒焗意粉  個鐵板牛扒份量都幾大，有齊薯條、雜菜、牛扒同蛋炒飯，仲配埋例湯同飲品！ 味道方面就正正常常啦，係一般茶餐廳既質素  而女小編既焗意粉反而有啲驚喜，雞扒同豬扒都唔嚡，亦食唔出好勁既雪味！豬扒個邊既蕃茄醬酸酸甜甜咁都幾開胃，仲有好幾舊鮮茄添 加上意粉煮得岩岩好，唔會太淋而一“pat”野咁 - 連埋飲品，兩個人食到飽飽又坐得幾舒服，都係百零蚊左右就唔好要求有高級餐廳既水準啦，不過不失啦 
cry	不可一不可再😖 12點半，食飯時間，餐廳好多人， 原本以為會有啲咩驚喜， 真係有驚無喜， 如果冇記錯豬軟骨蛋包飯係＄46， 好啦咁加嘢飲啦， 我就想飲水果茶， 見到佢寫住加＄20有兩人份量， 就同朋友叫咗一個， 點知，個水果茶同一人份嘅特飲其實差唔多， 特飲＄9，水果茶＄20， 想唔想知佢哋嘅分別係邊呢？ 我應該大概攞咗11蚊買冰食😢 見到杯野有啲生氣， 我朋友都忍唔住再叫多咗杯野飲飲， 杯野大都大杯呀，但啲冰多到呢， 好似整冰唔使時間。 講返個飯先，個飯係唔好食嘅！ 如果40幾蚊黎講， 西灣河個蛋包反好食好好好多， 啲豬軟骨得個咸字， 個蛋包反入邊啲飯係酸嘅， 應該係茄汁，旁邊啲沙律菜， 由於外貌不太好，無食到。 總括而言，兩個字 : 難食。  Ps. 唔該店家留意吓衛生同啲姐姐， 無啦啦食食吓飯， 有個姐姐整起塊地氈話好滑， 其實好唔衛生， 而且見到塊地氈下便好污糟， 感覺好耐無掃地。。。。。。 
smile	團年食好西 臨近年尾，又係一家人團團整整食團年飯嘅好日子！出街食團年飯最緊要係乜呀？梗係唔洗等位，唔洗同人去酒樓迫住叫頹野良朋知己餐啦！ 好彩肚腩男屋企夠開明，我地自己屋企人團年多數係食非中菜的。繼上年食印度野後，今晚我地就黎食西班牙餐啦  餐廳門外玻璃可睇到open kitchen 廚師為食客專心工作 坐底叫返jar Sangria 飲杯！但略嫌淡口左啲 前菜叫個cheese platter 有四款，最特別會配埋果凍同無花果凍粒，俾你清清味蕾再食過  叫多個bread tomato, 多士上到黎跟埋garlic 同海鹽，你會點食？ 其實哩個西班牙家庭小食係俾你刨皮咁搽上塊多士上面，食落蒜辣混和蕃茄既清甜，再加埋olive oil係絕配 Main 叫左燴牛尾飯，燒乳豬同埋羊仔肩。 西班牙燴飯同義式risotto 既分別係會較juicy, 牛尾都夠淋滑，配埋菠蘿食落唔會濟 馳名燒乳豬新鮮出爐，皮薄加脆不在話下，肉質鮮嫩多汁。美中不足唯配料薯菜放涼了 試埋燒羊仔肩，shoulder 位肉質柔嫩，燒得岩岩好，香氣撲鼻，食落唔會太膻，配埋香草橄欖油更上一層樓  總結四人食左千四蚊左右，餐廳提供到應有既食物水準，環境好好，就算唔食晚飯同知己飲野都係唔錯既選擇 
ok	咕嚕斑塊食到想嘔，海鮮還好 夜晚就黎到呢條街食海鮮，本身有2間食過想食，但行過去會係甘俾人sell又推下你甘，甘就入左去食😂  2個女仔3款海鮮1款小菜1碟菜同湯同飯，另外要左罐cream soda，都只係$253，勁抵食！  ⭕️白灼鮮蝦  蝦唔算大隻，但彈牙唔腥有鮮味！有幾隻仲有高，份量亦唔小！ ⭕️蒜容粉絲蒸扇貝 扇貝唔算大，但食得出係新鮮，算過到口隱！蒜容粉絲撈飯一流！ ⭕️豉椒炒蜆 勁惹味，蜆算多，有d都幾大隻！ ⭕️咕嚕班塊 搞唔掂！個汁好假好難食，班塊好似面粉甘，唔會再叫！ ⭕️蝦醬通菜 送的，幾好味，唔會過咸 ⭕️粟米斤 送的，幾杰，唔差 
cry	聞名不如見 聽講係一個正宗上海鋪 中菜館所以走呢一試， 下午茶時段過去食下， 我真係聞名不如見， 完全係非常之難食， 不論湯底， 或烏冬， 烏冬未熟， 花膠叫做幾有口感之外， 但係亦都略嫌劣質， 真係大感失望， 個湯底根本 係辣辣地， 但係一定無提示客人 話畀客人聽這是辣的， 但係完全係唔好味， 真係名過於實。   呢個伏真係好伏, 睇橫睇掂睇都唔似正宗，  上海正宗要有嘅嘢佢都冇， 正宗到四川菜日式菜， 台灣小食都攞曬出嚟，  呢間仲係咪叫做上海正宗麵館？ 最大嘅問題係食品嘅質素實在太 不好吃， 如果要浪費4~50蚊去食一碗麵， 我不如去文記麵， 又或者隔離食豬潤麵， 至少起碼人哋一個基本嘢人哋做得到。 
smile	不錯的選擇 公司farewell party book左 L’hotel 的VIP room食午餐自助餐，共有5圍枱，環境夠晒大，仲有一個枱和音響設備俾大家用。  我地book的時間由11點幾開始，部份同事早點去set場 ，食到下午5點都得，仲可以唱K ，真係好正 !  自助餐部份都唔錯，選擇雖然唔算好多，但都非常足夠。 熟食有牛尾骨(勁多骨膠原 我食左好多件)、炒飯、炒伊麵、羊架、三文魚等等.....仲有好多，我試唔晒咁多....  當然唔少得仲有沙律、三文魚刺身、壽司、蝦、響螺、冷麵.....仲有好多，可惜忘了影相 甜品都唔錯架 不過唔包汽水，只有茶水和咖啡提供。 
ok	光臨火箭  天氣越來越凍，好在還有燦爛陽光，趁我有時間就同家裡的小輩好好聯絡一下感情。成年幾未試過同佢地出去玩，所以帶兩個外甥去咗迪士尼。玩咗幾粒鐘，小朋友肚子容易餓，一起來到火箭餐廳，小朋友都好鬼鍾意佢嘅火箭模型。 分別同佢地點了漢堡套餐和香煎雞扒飯，套餐上來的時候都幾大份嘅，夠曬小朋友食喇。不過實在是沒有什麼可以俾人挑選。講翻個套餐喇，雞扒都好大塊，雞翼又好多只，雖然味道麻麻，同出邊一般嘅店差不多， 可能細佬仔太肚餓，佢地都食咗大部分。因為太多客喇，所以入邊都好吵，落單都排長隊。價錢其實俾出邊啲店貴， 不過入到黎，小朋友肚餓，無可能唔帶佢地去食野。 服務又唔夠好，嗌拿個餐具等咗成10分鐘唔止。
cry	燒鵝 今日下午 ，去開土瓜灣 ，諗住食個燒味飯 。跟住入咗去呢間食， 坐低之後， 諗住食好啲 ，叫咗個燒鵝飯。 飯嚟到之後， 發覺唔多對路， 成碟得一嚿有肉， 其他全部係骨。 同個侍應講，可唔可以換個碟。 個侍應攞咗碟飯入廚房， 過咗一陣， 攞返碟飯出嚟， 玩冇得換係咁㗎啦。 ok, 鬼叫趕時間， 諗住拿拿聲食完就算， 最多冇下次。 埋單時， 諗住畀個溫馨提示個收銀， 叫佢留意一下個情況， 或者同老細講聲。 點知個收銀同我講， 唔通將啲骨掉曬佢咩! 我即時無言, 心諗, 呢間舖頭真係冇得救! 
smile	馬灣雞煲小菜  馬灣一日游，今日好好天氣同好大太陽。因為都係戶外玩左行左好耐，所以早點食飯享受返冷，哈哈。  兩個人少有地食中菜小炒依d，但今日玩到一身汗，覺得食中菜更有味道，豪放不羈點？哈哈。  半隻奇味秘制雞煲，微辣。半隻雞我地兩個人食好夠食。雞肉切到不大不細，岩岩好既。雞肉味道好香帶辣味，仲有香草，特別係芫茜同唐西芹菜。 幫作拎味道更香。雞肉肉質算是嫩滑，食落有微微藥材味，特別少少，暖藥材的感覺，不太濃，汁反而濃味。  食到咁上下，先幫我地放煲上爐打邊爐，算是細心呀，提一提芫茜半生沾汁食，好食過全熟，清中帶辣！佢仲比樽湯我地根據自己味道加！加左湯就少辣點，但還是濃味。我少食辣，微辣都可以接受到，嘻嘻。  娃娃菜份量都足，望落都洗得幾乾淨！娃娃菜本身算硬身，落煲都係滾一下耐啲先食。 墨魚丸12粒38蚊，算抵既！丸最怕有麵粉重又唔彈。墨魚丸咬落少實都彈牙，微辣煮幾野味。  最後加埋水晶粉，姐係薯粉。未煮前厚身硬硬的，感覺好come煮。夾嚟夾去都唔爛，一嚟係因為木薯啦，二嚟夠大條夠闊！ 好好咬口，好鐘意依種口感呀。 飲埋冰糖雪耳幾子糖水，依度望住青馬大橋食飯，好好境，不錯！份量大，馬灣中的中菜抵食之算喔。境係5星！ 
ok	假日午餐 Sunday driver出沒喇，最中意去啲免費泊車嘅商場！基本上食餐飯就有得泊車，正！新都會都係一個好選擇，貫通埋葵廣，最啱我地啲後生仔女出沒！ 今次想食意粉飲咖啡☕️，parkview絕對滿足到呀！叫個63度溫泉蛋卡邦尼意粉同龍蝦汁煙三文魚扁意粉，加$12配杯榛子咖啡扮下中産先！ 溫泉蛋整得啱啱好，滑滑嘅流心嘅，個汁creamy啲香啲，味道都唔太差！  龍蝦汁稀到不得了同少少腥 ，唔係我中意嘅味道！有兩大塊煙三文魚，但hungry pig 就唔太推薦喇，早知叫返個all-day breakfast歎吓啦！！ 意粉無大驚喜，lunch來講都偏貴！反而咖啡係ok喎，香濃咖啡味，奶味適中！  
cry	駛唔駛咁耐呀？ 新開後第一次幫襯, 6:30pm去到, 都有好多人下, 心諗咁多人應該唔錯掛！ 睇餐牌價錢唔算平, 3個人叫左3個飯,2個小食, 1碟壽司. 等左20 mins先黎碟鰻魚壽司, 賣相ok, 但我冇食, 阿仔話d鰻魚有d苦味, 相信係燒得過火.... 而隔離枱(同我地一齊order food)又係等好耐先黎碟刺身 等左咁耐咪叫waitress跟單, 但冇回覆, 等多10 mins, 隔離枱叫另一waitress去追單, 呢個有回覆, 但居然話因為太多單, 跟唔切, 要等多15 mins  唔係化！！！咁咪前後要等45mins先有得食？！ 我同老公決定唔等la, 就同個著suit高級d嘅waitress講: '你地d food太耐la, 我唔等la, 幫我埋單!' 個waitress完全係一副見慣不怪嘅表情, 冇follow, 冇解釋, 冇道歉就行左去, 5秒唔夠佢拎住碟小食返來話, 係我地order左嘅, 要唔要, 我話好...我要, 你淨係幫我埋呢兩碟law...最後埋單$54.00, 我梗係1毫子貼士都冇比la, 而呢位著suit高級d嘅waitress亦black住face, 多謝都冇講就行左去 呢d咪趕客law, 點比多次機會呢？？？！！！ 
smile	中環質素,屯門价錢 最近發現深井熟食街市開咗間新嘢!從外表已發現與衆不同的英国風!今次品嘗一吓個早歺!由$25至$58不等!主要英式為主但亦有港式出前一丁!我今次叫咗個窩夫/煎蛋/煙肉!味道可比美HK Club!服務態度亦一流!深井小見嘅美味餐廳!為一唔好係冇晩餐因街市條例六点後不能提供服務! 
ok	不肥膩的蕃茄芝士晚飯 今日放假到荷里活商場睇戲，好少來這邊，原來都幾多人，到了晚餐時間就選了呢間日式料理。 樓面細細內裏只有10零張枱，但食飯時間都爆滿，兩個人都需等15至20分鐘。 二段定食概念成功讓我等下試下，好少見。 我叫啲係蕃茄芝士釜飯，一嚟到好多湯咁唔夠傑，上餐附送知是誰讓客人自行加入飯入面撈勻，之後會有拔絲嘅效果。二旁邊嘅炸魚樓出奇地清淡得來外面有少少脆口又不肥膩。所有嘅晚飯套餐都配上一杯嘢飲，分別有凍或熱嘅檸檬茶或檸檬水及可樂。 食物方面都幾好。 但觀察到其實入面有枱，我同朋人攞飛嘅時候下一張二人枱就係，但等左一陣見到餐廳內有兩張空嘅兩人枱，但都未叫飛，我哋會諗點解仲唔叫飛但係我哋不趕時間所以再等一下才被安排入坐。同時見到一家四口手上抱住BB都等咗好耐都未能入，可能人手不足，但等待時間及安排坐位方面相信餐廳可以改善，客人都開心啲。
cry	態度極差 侍應服務極差，野又難食 。 叫左個極上牛肉冷手打烏冬，係好怪既咸味酸味烏冬，手唔手打我就唔知喇，我只知係惠康百佳買到既讚歧烏冬，又凍又咸又酸臭味。 。 另外一碗叫左和風炒牛肉溫泉蛋撈手打烏冬，兩碗牛都係好薄好柴既牛肉，加讚歧烏冬，之後搵一搵，原來係冇溫泉蛋的， 我問侍應：隻蛋呢？ 侍應：咪有啲蛋汁囉！ 我再用筷子搞一搞，完全係冇蛋黃 另一個肥既侍應話：乜事呢？ 。 完全係態度極差，而家恐嚇啊？ 。 （上面隻溏心蛋係另外比錢加） 
smile	歡樂海鮮酒家食大餐 今日亞公生日去左流浮山食海 鮮大餐....超勁好味!!! 炸生蠔又大又鬆脆 !! 龍蝦又美味新鮮 !! 蒜蓉開邊蝦又鮮甜 !! 一共食左十樣海鮮 !! 每一樣海鮮都 No 1  超超勁好味  簡直係人間極品 !!! 10個GooD 亞公食到耳仔都郁 !! 仲話下個月去食多次 ! 真係有口福啦 之前未試過呢個味道 !! 超正 下次一定要再食 買相特別, 好多蝦子, 連我唔鍾意食 都食左兩碗 大班兩味 !! 炒球勁鮮甜彈牙 !! 炆頭腩外脆內滑 !! 
ok	( ͡° ͜ʖ ͡°)平民晚餐😍 今晚喺黃大仙附近逛 成日覺得呢到好多連鎖餐廳😂  但係男朋友車我去咗呢間茶餐廳 可以話係喜出望外🤪✨🤘  天氣凍想食個港式鐵板餐 見到門口menu 有就即刻衝入去！！  嗯，衝入去！ 出返嚟⋯⋯  估唔到小小一間好似好普通嘅茶餐廳要等下 不過等咗一張檯就入得啦😀👍  叫咗一個鐵板餐🥰 係煎蛋同豬柳配薯菜加洋蔥汁 雙蛋煎得唔錯 個黃動L動L咁好過癮 篤穿佢同鐵板燒多陣sa 一聲好動聽💆‍♀️  薯菜唔止有薯😛仲有菜 而且份量都唔少😍🤪👍  洋蔥汁有洋蔥粒 覺得製作好認真😂😂😂  仲有兩舊菠蘿仔  啊！漏講舊扒啊！ 塊豬柳一隻手掌咁大🙋‍♀️ 唔算話特別出色 正正常常一塊肉囉🙃🙂  反而係奶茶真係出色啦 茶底好特別可以一戰👏 隨餐仲有兩片蒜蓉包同羅宋湯 包有兩片真係好抵食😭仲要好食唔係hea 烤 羅宋湯就⋯⋯ 冇咩特別😂 埋單六十令七十蚊，中位價錢😃 性價比算係唔錯☃️☃️☃️
cry	［茶記］T for terrible cafe 今日路經粉嶺食午飯 行行下見到有間cafe ，咁就入去試下啦 不過話就話係cafe，入面其實係茶記黎 不過既然佢改左個名叫cafe，咁我諗服務同食物質素應該會比一般茶記好，只少我入去之前咁認爲 入面睇落都算唔錯，環境同服務不過不失！ 咁點左西餐2号 煙鴨胸茄茸長通 咁先黎左個例湯，無論食中同西餐都要配中式例湯 感覺超怪⋯咁都算啦，但係個例湯好似開左1比99 ，超淡 諗住醉翁之意不在酒，比個機會佢，主菜先最重要 主菜煙鴨胸長通粉 一黎到見到個貌相，我個人認為唔太吸引，食慾同印象分大減，紅色一大片，其實可以花少少心思加d其他顏色配菜 咁先試個鴨胸，味道偏鹹，而且愈食愈鹹，食到第三片開始要不停飲野。而長通粉就好乾、加上完全唔夠蕃茄蓉，搞到成個長通粉得個咸字。 而同行朋友食其他餐都好壞各半。 埋單50 有d貴 
smile	深井燒鵝真係唔同D 上星期日去大棠睇完紅葉、行完山就行埋去深井能記食燒鵝，叫左半隻燒鵝，椒鹽九肚魚，花彫煮大蜆，豉椒炒鵝腸同蒜蓉豆苗，隻燒鵝非常good，連D肥膏都係咁好味，出面D燒鵝D肥膏係得個肥字、超油，但呢間燒鵝唔算太多肥膏，而且咬入口唔會成口油，不過都會有D油嘅，但係D油係有燒鵝嘅味道咖，証明確實燒得好好👍，其他嘢都整得幾好味，男朋友超讚係個掓鹽九肚魚，佢話好食過出面，唔多粉。 價錢係貴D，但入得深井就預左，其實係值得嘅！ 
ok	舊街中的繁華  蒜蓉焗田螺，其實冇咩特別，都係食到重重既牛油蒜蓉，未至於超級juicy, 不過個薯蓉就就係樂滑溜 甘筍湯，好甜，唔會話好creamy，飲完唔會太膩 西班牙蛋餅，食落有粒粒薯仔，因為本身對呢味菜冇咩認識，都唔識分到抵正唔正宗😂 芝士焗磨菇，塊芝士好咸香，中間有隻流心蛋，個大菇夠晒juicy 不過如果可以淡口d會更好 炸蟹餅，一份兩大塊，蟹肉足料，但個炸漿略厚 切開係咁既 大蝦松露闊麵，呢個係成餐飯最好味既，松露味好出，闊條麵可以掛汁，大蝦超新鮮又彈牙，蝦頭仲有好多膏 點少得甜品，New York cheese cake 勁硬身 
cry	魚目混珠？未見過手撕雞有雞骨雞頸雞翼 真系好足料……系米覺得我身子差，俾d雞骨雞頸我，等我補充鈣質？  仲要cheap到將d雞骨收埋系d靚肉下面，完美示範咩叫魚目混珠。呃秤到咁，真系令人大開眼界。其實我系米可以告佢違反商品說明條例。  其他既食物都好普通，尤其手撕雞腸粉，32蚊個量少到你會懷疑人生，而且口感非常奇怪。手撕雞撈麪d麵仲系keep住原本麪餅既形狀，好似無撈過咁。  😡😡😡😡😡😡😡  其他野難食唔緊要，手撕雞本身都還可以，日日都幫襯佢。如果你唔接受自備環保盒，你可以直接講，你唔支持環保，我無所謂，我唔系環保塔利班，最多唔食姐。但送雞骨真系接受唔到羅，猶如騙子 
smile	午時小菜點心都不錯，價錢非常平民 今日小編又去左堅尼地飲茶啦，事關呢度平靚正吖嘛，雖然對上一次去覺得點心好似退步左，今日再食返同款點心，又恢復返水準WOR，好明顯就系水準唔平均，雖然有米芝蓮推介但唔代表次次去食都保證正，不過以價錢黎講已經系相當不俗啦。今日都系例牌食ö個幾款點心包括釀青椒，蝦餃，燒賣，腐竹卷，春卷，蝦腸，叉燒包，馬蹄糕，小菜叫做兩款有薑蔥蠔煲同埋咕嚕魚塊，今次呢點心唔錯特別系青椒，雖然唔辣但好大只，反而個小菜蠔煲就非常遜色，上次都係食呢個覺得非常好味道，今次至ENCORE既，點知就失曬準，咕嚕魚塊好味道，甜酸度剛剛好，魚塊炸到剛剛好唔會話d粉太多甘，今次小編推介青椒同埋咕嚕魚塊，希望下次再去食又唔好失準啦。我地五個人食每人都系夾80元，由中環搭車去來回8元，即系呢餐都只需要88元ø者，真心抵食。 
ok	湯底淡口，份量較少 札幌拉麵x辛味屋  一個人lunch，又心思思乜都想食，可以考慮吓呢間札幌拉麵x辛味屋，佢有好多不同款式嘅午市套餐，有飯有拉麵、有啲配小食、有啲配咖喱飯、有啲係定食。  今日叫咗個普通拉麵+自家製餃子  拉麵份量較少，三扒兩撥已經食晒。 有一塊叉燒，少量京蔥、荀、芽菜。 個湯底比較淡口，唔會太杰，無淋痴痴嘅感覺。  個自家製餃子，韮菜+椰菜+豬肉。 味道是可以，但皮不夠脆。  另配凍檸茶，凍飲不用加＄，但有加一 ＄70一個lunch，表現只是剛剛合格 
cry	食魚蛋粉好過 早排看見味吉開業就已經好想試 嗰晚我哋就一行兩人去試 男友食醬油湯差燒拉麵 個湯底連出前一丁都不如~ d差燒好乾好un!!!d拉麵還可以的...... 到我既豬骨湯扣肉黎到仲慘~ 都係又乾又un~我完全係咬唔到~ 個湯底其實都ok~係油左d~ 同負責人講~可以話佢d服務態度好~ 但只不停的解釋~話換d淋d既比我~真係已經冇心機試~ 佢多次解說反而令我哋覺得好滋擾 倒不如索性收少我一碗錢會來得更好...... $60碗嘢食唔到一半~真係食魚蛋粉好過~ 
smile	初嚐生機食出驚喜 去南丫島食咩好，５個人毫無頭緒，諗住行到邊食到邊。 行到一半見到一間好細間既餐廳門口，都幾隱閉架。其實個時都已經有D肚餓,甘就入去望下,餐廳入面都係LINE 既公仔擺設，好卡哇兒呀！地方細細,　但好有住家既感覺。入面有一張大既木枱加一張細枱，好似日式甘坐地下。老闆娘Peggy好親切甘介紹左幾款生機素食同飲品，賣相同食物都可以用二個字形容＂好正＂呀！點會唔打卡，佢既食物超有驚喜架　話就話係壽司以為係用飯做架啦，原來入面係椰菜花;另一款以為食緊豆腐，原來係用腰果整，再加上煙薰的味道，出奇地意外好夾呀!  依幾道食物已經擺脫左舊時食生野無味道，唔係一味食沙律菜既感覺，而變成對食物既欣賞，食到佢既原味。  
ok	惡夢 年初五約咗啲朋友食餐飯，附近食開嗰間未開市，行過隔離見到呢間，聞到啲雞煲味幾香，就貢咗入去。我地點咗個雞煲同十多款配料，個雞煲嚟到香氣撲鼻，立即動筷食呀~~食到中段，係口喥有粒嘢，我諗住係啲香料就吐咗出嚟，望真啲😳原來係小強囉~~ 我當堂面都青埋，即刻叫人嚟換咗煲嘢去。成件事雖然好糟，但係都要讚一讚兩位侍應姐姐，立即知錯改錯又應錯，不單止連聲道歉，仲主動做個折比我地，正面去處理件事。希望日後會有改善！
cry	Black list 餐廳 第一次寫食評。希望可以俾人參考。問侍應2人套餐幾隻蟹，答1隻。叫咗4人餐都係1隻蟹。食完再問4人餐係唔係1隻蟹（唔應該咁問），另一個侍應答應該係，size唔同。如圖未開始食。另外豉椒炒蜆，未試過咁細嘅蜆。响西貢最大兩間海鮮餐廳試過，今次洪記，揀套餐，上次勝記，散叫。都係4個大人1個2歲小朋友。套餐埋單1200$， 散叫2900$，又唔覺新鮮。總結，好差！唔會再去。佢哋依家淨係做遊客生意，或熟客生意。响市區食海鮮好過去同人逼。 
smile	試新野 同家人一齊黎試新野 餐廳新開張,當然要試下啦 新開張多人到爆,但職員們都無亂 勁呀! 點左7樣野食  叫左2個湯,2個意粉,1個蒜蓉包,1個pizza同1個飯 好鍾意食個蒜蓉包! 超級好食 個飯都超超超好食 不過兩個湯就真係唔太得.. 羅宋湯太多水,無咩味,而且唔夠香 忌廉湯,好似飲緊罐頭湯😅 兩款湯都唔太夠熱🤔 意粉都唔錯 Pizza 屋企人食,佢地都覺得唔錯 每份野唔太大份,我鍾意咁樣,因為可以叫多啲唔同款式既食物去試 由於爸爸係一個非常節儉既男人,佢覺得性價比相對高,非常便宜,野食上得非常快,大部分既野食都夠熱同美味 只係排隊時間比較長,假期時如果5個人食而又想7點入座,一般需5點半左右就要去攞定飛 大家要留意返店內只收現金 
ok	**尋找大學回憶 原來品香樓都係我同男友係大學時候既飯堂 😌😌！ 一大班人可以點唔同既菜，但今日得兩個人，所以點兩樣菜..配上兩碗白飯...已經好飽呀！   等左10分鐘已經等到卡位✌🏻✌🏻呢到環境係有啲逼..同埋好嘈好嘈好嘈..講野要好大聲....不過食得小菜，都預左啦！ 首先椒鹽骨...好大碟呀！每個都好大舊...肥瘦適中！ 唔辣！ 不過我嫌濕左啲....唔夠乾身.... 之後叫左咸魚雞粒豆腐煲， 配埋白飯真係一流！ 咸魚要慢慢搵，先搵到....雞粒好嫩滑！ 豆腐好入味..很好食..唔會太咸！ 
cry	食物普通 待應態度惡劣 在OpenRice 可直接訂位很方便，還有送小食一客，而且當日下午會有餐廳職員直接致電確認很好。到達餐廳後，環境也很適合與好友談天，當落單時，待應惡劣態度破壞所有氣氛。因我們向職員查詢：請問OpenRice 訂枱送嘅小食係咩吖？ 職員說：雞翼或洋蔥圈，但有喱個小食就冇得享用其他優惠。我們向職員詢問：哦！咁請問其他優惠係咩？職員冇尾音態度極差地說：自己上網睇啦！ 自己睇返啲條款啦。我們繼續問：咁即係咩優惠，應該去邊到睇？ 職員繼續回答：自己上網睇OpenRice 啦！.... 職員很不滿地要求我們自己上網睇優惠...我便請第二位職員嘗試詢問，這位職員便很hea地回答.........（這位職員服裝與其他侍應有點不同，相信是較高級）當然，也令人失望 ！ 服務態度欠奉外，食物質素也同樣令人失望  
smile	工廈隱世漢堡 荔枝角工廈近年來多左好多隱世美食😋今次同朋友去左好近D2 Place嘅餐廳試下😝門口嘅裝修好好靚😚 整間餐廳嘅設計都好現代風格♟磚牆上有掛畫同埋掛燈好有feel🤩 📋Brunch Menu有美式早餐🥓同埋egg benedicts🍳 📋Lunch Menu有意粉🍝牛扒🥩fish & chips🐟burgers🍔等等 咁難得黎到當然要試下d特別野😋熱熔拉可雷特芝士漢堡🧀作為cheese lover當然不能錯過🤤 Cappuccino 嘅拉花都好有心思💕 🍔熱熔拉可雷特芝士漢堡set 漢堡set一黎到嘅時候係未加cheese上去🧀職員即場喺我地面前切d熱辣辣嘅芝士上去😚望住d芝士流落去漢堡上面好治癒😙 成個漢堡嘅份量好足！有腸、juicy嘅牛肉、薯餅、煙肉🥓個嘴細d都唔可以一啖咬到咁多野🤣 疊到好高🤩d芝士流緊落去😚 🥩美國安格斯菲力牛扒拼帕馬臣皇帝蝦🦐 一望就見到隻蝦有幾大隻🤩牛扒夠熱🤓皇帝蝦煮得好入味😋配埋沙律薯條啱啱好！ 我地叫左5成熟，感覺啱啱好有肉味，唔會太韌👍🏻 
ok	驚喜 Fusion brunch 星期六輕輕鬆鬆食個brunch，朋友介紹依間Bread & Beast🥙 佢地嘅brunch都幾多選擇同幾特別㗎  Avo toast ($118) 烘過嘅麵包上有滿瀉嘅炒蛋加埋新鮮牛油果🥑，味道一流！點小小秘製醬汁，更有層次💕不過製作需時，要有耐性等等😝 Beast croissant($148) 牛角包🥐➕炒蛋🥚➕慢煮牛胸肉➕蕃茄Jam，個味出奇地夾😯🤩牛角包咬落非常鬆化，牛胸肉， 蓮藕脆片都好得意，真係好似食緊薯片咁脆！而個秘製醬汁係有腐乳味，woooo!好有驚喜 
cry	炒蛋都唔識？ 由於今日要趕返工，而佢又近地鐘站，所以近近地俾多次機會佢。 平時要等好耐，所以我坐低望下張單個時間都有d擔心遲到😭 點知過左分零兩分鐘，食物同飲品都到齊😱 有d驚喜！ 可惜個炒蛋老到由於今日要趕返工，而佢又近地鐘站，所以近近地俾多次機會佢。 平時要等好耐，所以我坐低望下張單個時間都有d擔心遲到😭 點知過左分零兩分鐘，食物同飲品都到齊😱 有d驚喜！ 可惜個炒蛋老到喊！好似飛機餐d蛋咁， 一舊過⋯真係好難食😒😒 
smile	Pulled pork burger一流👍🏻 同朋友山長水遠過到黎食晚飯 地點距離地鐵站遠左少少 行左15分鐘先到   裝修好有懷舊美式餐廳風格 每個位都好適合打卡 嗌左個pulled pork burger, onion rings同milkshake  Pulled pork burger好足料 好多汁 分啲豬肉俾朋友食都仲有好多 加埋煙肉茄汁豆同薯條已經好濟 另外碟onion rings都好大舊 加埋杯strawberry milkshake 已經飽到行唔郁 去過兩次 兩次都無乜人 雖然遠少少 但間唔中黎 避下人群都唔錯  
ok	期望愈大失望愈大👎🏻 每次經過都想試下，見到好多評語都講到好好食，搞到十分期待，點知令人失望到一個點。尤其個皮蛋豆腐，真係出名到令一枱都叫，我一食完，即刻變曬苦瓜乾樣，望下一枱外國人，佢好似冇事咁，一啖接一啖。唔通我口味獨特，定佢口味獨特😂😂😂。 成餐飯係未食曬就走左，真係頂唔順，心情極差。 真心移加香港台式餐廳成行成市，咁嘅味道好影比人踢走。真係食落，就知誠意。可能佢未去到極差，但真係進步空間十分大。尤其台灣最基本嘅魯肉飯。 
cry	點心完全唔掂 平日中午嚟幫襯，一入去只得一兩台客，都猶疑左一陣試唔試，最後決定試下，叫左幾個點心  金柚沙律炸云吞$18: 上枱只係三隻炸雲吞上面放少少沙律醬同蟹子，說好的金柚沙律唔見咗，與圖片嚴重不符，雲吞新鮮炸起都算叫做夠脆，餡料只有一隻唔好食嘅蝦仁  請芥末魚肉春卷：春卷只有兩條，越式春卷大小，唔抵食，而且只係喺切口上抺小小Wasabi就算，實在有啲Hea，說好的蜆肉又變咗蝦仁餡，真係想搵吓餐牌上有冇寫一切以實物為準 脆米腸粉$28: 腸粉棟企咁放，上邊放左啲木魚花，賣相唔錯，腸粉皮有啲厚，而且又係嗰個唔好食嘅蝦餡，冇味又死實，最後把蝦仁都吐掉了  鳳爪排骨飯拼魚湯燒賣$32: 飯係比較正常嘅一樣，配料足夠，飯粒軟硬適中，燒賣就係一粒燒賣浸喺魚湯裏面，燒賣不過不失比較鬆散，魚湯就係普通味精湯冇乜特別  某程度上客量已反映了食物質素，點心是不會再來吃了，或者將來有機會試吓佢啲海鮮 
smile	燒鵝老字號 賣點： 泊車$20 唔洗等位 今天諗住試下非兩大字號：能記 原來佢歷史都幾耐，不過個招牌就唔係咁易睇到。 係陳記外賣再入⋯ 入正題，今次主要係食燒鵝，雖然呀姐係咁叫食蟹。 燒鵝半隻$268 幾肥美，皮脆 燒鵝配瀨粉正$14碗 花雕酒煮蜆$88 幾入味，好食 潮洲豆腐$50 除左熱，味道一般 炭燒豬頸肉$78（佢有個牌寫$68不過假的） 有圖有真相：雖則話炭燒，不過炭燒燒幾耐就無人知。好似豬頸肉剌身，食落幾有豬味。 最後一提：本身想食鵝腸，不過老闆話而家無入口有既都係走私，所以無得食。是真是假？ 菜唔貴，係啲花生，茶位
ok	真係好普通 今日係同男朋友一週年的紀念日. 之前見到呢間阿甘蝦咁好笑哈哈 / 估男朋友因此而帶我去呢間野食飯. 本來我們的心情都好興奮. 男朋友一早book 左table 但係都係得張勁細的table.但係有情侶就係4個人table. 張table 上面又放左幾多野.. 勁迫. 我地於事叫了3樣野. 1個salad 1個炸野 有魚蝦薯條咁 1個就係燒蝦+肉 個salad就冇乜味..,.. only得菜.同幾粒麵包 跟住個炸野..好似有個桶仔裝住. d魚都ok 但有d咸.. 而d蝦都ok la..但冇乜特別. 又唔係食得出特別新鮮... 之後有1個肉就又凍、又硬.... 1d牛的味都冇.. 加埋個燒蝦.;都係平平淡淡.. 如果情侶約會我就真係覺得麻麻地.. d音樂鬼咁大聲. 特別有幼彩詠香江時..仲0曹, 同隔離張table 又勁近... 雖然係有d景  但係都係唔太清楚 d服務都係一般. 唔該都冇聲. 埋單成6百幾蚊..真係好唔抵.. 飯後同男朋友都有d唔滿意 唉..不過算啦.. 一週年應該開心才對.!! 
cry	0服務，食物0質素 菜式冇調味亦別妄想有鮮味，座位安排亂！ 改善空間可以說很大，可以說完全缺乏！ 總括！除非有人說已有大改善。 否則！有要求既人別光顧，倒錢去填海好過食佢！ 圖中是其中一味 灼蝦:霉！冇味！買雪蝦自己煮都好過佢！ 心情如圖 今晚初一食飯坐門口，佢地安排錯亂，又要接walk-in 客，又要啲人等成個鐘都未有位比人，仲聽個經理話上埋啲餸埋我地單添。 服務質素 劣 食物質素 劣 工作態度 劣 座位環境 劣  快啲執左佢換過間好過啦！ 完 夠200字了 
smile	性價比高的餐廳 Coupon細則見到最少早一日book位，但突然想食，唯有朝早Whatsapp book位試試，但到4點都未覆機，就打去confirm先得，打到去佢就講聲牛肝黑野菌汁冇晒，要轉燒汁，冇晒都冇計啦，見佢態度都好好，就冇咩所謂。由鰂魚涌站行過黎沿途就算係星期日夜晚人流都唔多，7點鐘黎到，果然入面客人都唔多，有一枱客食緊。坐低比左張團購coupon , 佢比左杯熱水，唔似出面餐廳咁是但比水喉水你飲，呢樣值得加分，之後就等野食黎。侍應態度全程都好好，臨走仲送咗兩張優惠券比我地。整體其實唔錯，係個位置令人流比較少。 
ok	如要健康就要忘我 星期日早上每個地方都多人食野 所以今日就飛左去鍘魚涌搵野食 去到濱海街 見到一間小店門口排左4-5個人 去望望才知坐忘在這 入面滿晒人 咁就等下位啦 侍應服務都唔錯 叫我地耐心等待 入座後 地方唔算大但算坐得舒服 原本我想食拉麵 但見個個都點咖哩我又點可以唔點呢 豬軟骨咖哩飯 食落去真係平平淡淡  可能係健康關係  咖哩我都係去買咖哩鏄自己整算 黑豚肉定食 有冇發覺係冇飯的 我諗左30秒係我叫錯定佢地冇俾我 之後同侍應姐姐講 佢地話ah ya 我冇留意 無奈 同個飯真係清 要健康真係可以多來 燒汁野菜  原來係咁既個飯 我真係覺得太多菜 岩大大食 唔岩我 
cry	多士好失望 好耐都冇散散步四圍走走，今日忽發奇想入赤柱行街街！咁多人讚好埋揀呢間囉！叫左一個五香肉丁出前丁，個麵煮到淋晒，麻麻地，不過好在勝在肉丁夠多，似一碗比一罐！  重點出場，咖咉多士，好差好失望！油淋淋，咖咉少到冇咩味，個牛油係冇意義！收成三十幾蚊，一點都唔值！食落口只係一件普通西多士，仲要好多地方都好食過佢，極度失望！ 反而個鹹牛肉三文治治好味！滿滿的鹹牛肉，加蛋一齊煎，香脆的麵包，竟然係驚喜！ 總括黎講，都唔貴，係多士又貴又唔好食！
smile	高水準有誠意之「華香雞」載譽歸來🐥   朋友話公司附近早排開左間新餐廳，原來係結業多年嘅「華香雞」重出江湖，當然要過去一齊試下久違的味道啦。 餐牌有好多選擇，除咗最出名嘅雞，仲有牛筋腩、排骨、滾菜、鱸魚、素齋、白鱔等等，適合任何人嘅口味。黎得呢度，當然要試華香雞，我地仲點左薑蔥鮮雞同清湯牛筋腩試試。 首先講講個招牌華香雞，我地選左配煎黃飯煲，黎到個飯仲大過碟雞，真係嚇一跳，價錢只係 $58，好實惠。華香雞啖啖肉，有雞味，雞肉嫩滑，有d似豉油雞，配合蔥油食，味道好夾。重點黎啦，就係個煎黃飯煲，呢個煲溫煲係老闆發明，仲係佢重投飲食業嘅其中一個原因！黃薑飯好有味，面頭有雞蛋絲同椰菜絲，上菜時仲吱吱聲，原來係不銹鋼鍋底將個底煎成飯焦，配合個小鑊鏟食，好有特色。 再黎係薑蔥鮮雞（$50），同樣用保溫煲熱住，面頭鋪滿芹菜，好香。本身都驚咁熱住d雞會鞋，又無喎，咬落仲好有肉汁，軟腍腍好嫩滑，仲非常入味。薑蔥味唔會濃，仲食到好香雞味，果然新鮮雞係唔同d！ 最後仲有一個清湯牛筋腩煲（$78），清湯腩幾有嚼口，唔痴牙，炆得夠時候，牛味夠濃。牛筋就軟腍入味，仲有底下d白菜都好有牛味架，認真好味！  總括而言，味道好有老飯店嘅味道，用料都係新鮮真材實料，手工菜，師傅控制火候好好，呢d先係粵菜應有水準！價錢亦好實惠，單點個飯先$50幾，平時黎午餐都好適合，有機會再同朋友黎試下茶香雞同白鱔先！
ok	海南雞飯 - 味皇 年初一，就連旺角都好多食店無開，好在仲有味皇。其實之前無咩留意到間店存在，今日就黎試下🤣 睇落海南雞飯最正就食海南雞飯，係油飯黎請算香口，口感偏硬。而雞肉都幾ok，夠滑但稍嫌唔係非常嫩，少少扣分，但醬非常好食！ 驚喜係椰子雞湯，好香椰子味，湯入面亦唔少雞肉同湯渣，非常唔錯。   而到奶茶...飲檸茶我會開心d🤣🤣   我有偷食到朋友既麵，湯底非常濃郁，所以加埋麵係非常不錯，如果下次經過我會想試下。   總結而言，年初一都照開，食物又ok，都唔錯既。海南雞飯同麵都可以一試，湯都值得試。 
cry	等到天荒地老!😢😢 我諗起好耐冇食，就坐低食啦! 佢地冇服務，態度差出曬名，都知嫁啦! 今次我一坐低，佢就黑面啦!😡 話做咩唔收凳(俾說話我聽啦😡😡) 我叫左個飯，我左超過20分鐘呀😡😡😡 香茅豬扒飯，其實冇咩特別姐，係醃得耐同炸，好香口!佢宜家已經冇以前甘好食啦!懶左好多啦 佢地自己係里面鬧交，發炆! 老實講你做唔到甘多人咪唔好做囉，做咩搞到全部客都冇得食，又要聽你地鬧交姐!!! 你地甘樣係咪都俾面口人睇，又亂鬧人，再好食都唔會有人光顧🙈🙈希望佢地可以改善下!
smile	CP值極高的火鍋店 大埔朋友又帶我去食好西，今次就帶我到一間CP值極高的火鍋店，名為「銓仔記」位於大埔東昌街4號地舖，位置都幾方便而且好容易就會搵到。  點解話CP值極高呢？因為呢度每位都只係$138，有雞煲+火鍋+任飲任食，請問邊度可以有咁平嘅美食呢～就在銓仔記可以做到。  先講餐廳外觀好一般，同一般食雞煲餐廳一樣冇咩特別豪華裝修，街坊味重，好親民呀！  今次點了奇味雞煲+BB辣，問了侍應哥哥咩叫奇味，其實係沙爹醬+南乳混合已成，味道又幾好喎，又濃好又香，BB辣又唔會太辣，可以接受喎。材料又豐富，雞肉嫩滑，果然唔錯，推介!  火鍋配菜都係任點，因食咗個雞煲都已經7成飽，我都就叫咗少量肥牛，芝士丸同蔬菜。 嘩~唔好以為佢哋會畀cheap野，每款樣樣都好得，肥牛算合格，芝士丸好好味，超彈牙有夠芝士味，蔬菜未食睇都知道新鮮啦。  大大力推介，佢哋嘅即叫即製嘅響鈴，上檯都feel到佢熱架，即食或落湯食都一樣咁得，好正呀！  最後我加個烏冬，我要索埋湯底嘅辣味，烏冬都好滑加埋湯一齊價夠惹味!  最後又忍唔住見到隔離檯食緊38蚊一碟的冷盤雲耳，我都叫埋一份，勁辛辣超過癮。  整體上「銓仔記」汽水啤酒任飲任食2小時，仲有醬汁配料都任你拎，每位都係$138，CP值高成咁，唔怪得人咁多啦，回頭率極高，我會再來的。 
ok	Bookworm cafe。有點退步了的書蟲？！>０＜＂ 南丫島［榕樹灣大街］★南島書蟲（素食cafe） 數數手指，今次應該至少都 黎幫襯喇！好似 已經變左固定組合，每次黎襯南丫島對腳都有自動導航系統direct我去間cafe 不過最近2次一般般既進食經歷，開始令忠實小fans既心有所動搖 今日同樣係由索罟灣行去榕樹灣，原來行少左索罟灣果個圈，成條路線係短咁多 ，一粒鐘都唔洗就到。係榕樹灣大街左穿右插，好容易就搵到Bookworm果個 ～ 入面既環境多年不變，繼續保持住果種 略為 ，每次都令人一坐低就放鬆心情 （或者係每次都行完山黎到終於都有得坐所以先咁鬆弛。。哈哈） 搵食時間 原來轉左新menu， ，有d似all day breakfast果幾個dishes都無左而pizza又得番一款，有點失望 不過最無奈都係平日２點幾黎到， ，選擇少上加少。 無奈小插曲： 記得上次黎食果個"清新無五辛豆腐漢堡"太重香料味唔太鐘意，拎住張相問staff宜家果個"清新豆腐漢堡"係咪一樣，佢話係。咁我地就放棄埋佢啦，即係得番3個選擇。。。點知之後見到隔離枱既豆腐漢堡係完全唔同樣，仲要賣相好吸引咁 。。。 - （$75）： 漢堡包採用 ，中間夾住d生菜同埋一塊 。豆蓉扒煎香左，口感似係 。豆味唔算突出但味道討好，同d 食match，食落感覺 。 滿心歡喜食薯條，可惜 ，薯條有無味要睇運氣。不過有茄汁點味道都仲有得補救，但係佢既口感。。真係林身左ｄ - （$75）： 一上枱見到原來薯蓉派係無派底已經好失望 跟住望真ｄ，個賣相真係幾唔掂，張相可能影得唔清楚，不過真係 （最無奈係我地之後 ，切到四四方方好整齊之餘上面層芝士係烘到焦黃色，我地係咪得罪左人 ） 既，最上層既芝士味道唔算好濃郁，不過連埋薯蓉食好rich～底下橙啡色既就係扁豆蓉，同個burger既餡都幾似下。 食食下都真係幾滯，好彩伴碟有ｄ 中和下 枱面有壺 可以自由倒，不過要好有技巧，通常都只係倒到上面果層油倒唔到ｄ汁。。 飲品方面好似無嘜太大改動， 等等任君選擇～ （唔好意見張相唔知點解rotate唔到去打直 ） - （$45）： 一場黎到梗係揀番杯特別ｄ既飲品 炮製依杯sunshine shake既材料包括 後面果幾種成分平時真係無嘜機會品嚐到！ 但因為有香蕉所以飲落 ，只係香蕉味道太出令芒果味完全無訂企，不過個人不嬲都鐘意香甜香蕉味所以無嘜所謂 但如果有番少少芒果既酸甜可能成杯野會freshｄ～仲有，真係 ，感覺健康 埋單$215/2ppl。 整體黎講 ，主打 而味道唔錯（只係同之前相比就 ）。始終對bookworm有份情意結，希望假若下次再黎的話，會有番ｄ驚喜啦 ！
cry	合格的服務，不合格的食物 今天我ah b一歲生日，媽媽訂了里間酒樓食飯慶祝。由於未齊人小朋友又肚餓，我叫左五隻乳鴿及蒸肉餅食，頂住個肚先。 乳鴿都算可以接受，但個肉餅好厚，有D粉色，好似末熟甘，我個仔每晚都食蒸肉餅(每間餐廳有蒸肉餅既佢都會食)，但今晚佢只食一啖，跟住里個肉餅就無人問津 到齊人時，我們叫了一個五千左右既十二人餐，再加散叫 二斤海蝦(白灼，但無鮮味)，蒸鮑魚(D果皮苦苦澀味)，粉絲 蟹煲 常可以接受 唔可以唔提嘅， 佢條蒸海斑真係 韌 到阿媽都唔認得 蒸過火連個腩位都係 韌 㗎， 最後攞咗返屋企拆肉煲粥， 啲海鮮煮得咁差啲肉類都冇乜心機去食，對於我哋食海鮮嘅人嚟講今次真係好失望㗎 但係成晚啲姐姐keep住 換骨碟， 都算殷勤，酒樓來講甘既服務態度算係好好， 到我哋切完蛋糕 ，好細心地幫我哋分埋蛋糕， 服務可以比七分。 啲嘢好食服務差我哋都會返轉頭，D服務好但啲嘢食吾好，就點都唔會返轉頭 
smile	靚景午餐 間唔中都會上山頂食晏，抖下氣，有中菜揀就自然更好。呢日同老闆及同事們晏晝上咗去食飯，見到呢間新開嘅㠠峰就試下。 餐廳走懷舊路線，裝修都幾特別，我試左幾樣，我最鍾意佢個湯，白肺杏汁 ，好潤無添加，自己加小小鹽就已經好好飮，個人推介！👍🏻 其他嘢都好食，再配埋個景，一流！ 個地方有啲隔涉，響凌霄閣嘅2樓，都要搵一搵架。不過都係值得嘅。 
ok	風雨下的 HeySoNuts 橫風橫雨，都會肚餓！星期日15:30到達都係滿座！  菜單Menu設計精美！ Hazelnut Latte：有拉花，賣相佳！較淡，唔夠熱！Hazelnut 味都唔覺！Cafe 水凖而言都好失望。。。 自家製喇沙汁海鮮扁意粉：雖然用雪藏海鮮，被喇沙味蓋過了。扁意粉較濕。整體味道佳！有心思！ 自家製伯爵茶忌廉日式梳乎厘鬆餅：即叫即製，落單後等了15-20分鐘。三大件，不太甜，非常鬆軟！唔錯！不過如果加埋雪糕會開心啲！ 
cry	永遠不再幫襯嘅火鍋 一直有係呢間餐廳食晚飯，一直都表現滿意的。有一日行過見到佢火鍋八點半後牛肉兩折，有三百幾蚊減到60幾蚊，而且啲相好吸引就即刻入咗去試，點知就非常之失望。  首先入到去啲服務員好明顯唔足夠，想搵人落單都搵極都搵唔到，或者個個行過都話等陣等陣之後就冇回頭。  最後落單成功，叫咗個兩折嘅牛肉拼盤，牛柳粒、牛脷、手切肥牛，仲有樣忘記左，份量都算可以，但個樣唔太新鮮，仲雪到勁硬。另外都有好多海鮮減價，叫咗個桶蠔，估唔到佢係碟連桶比你自己開蓋。另外叫咗2隻蟶子皇同大元貝，一放低望到已經好無奈，細得非常誇張，明白有特價都唔會有好好的質素，但未免太誇張，始終海鮮唔多折扣 之後正價叫咗啲食物，都係非常失望，叫咗平時每次打邊爐都叫的墨魚滑，價值$78，同外面餐廳價錢差不多，但份量亦是非常少，只是比茶杯大少少，而且薄薄的 最後因為唔夠飽，再叫一個烏冬，盛惠$38一個，而且結冰的。  整體來說，如果無心做優惠不如不好做，其實寧願特價貨品貴啲但有好點質素，而正價貨品亦應該有正價貨品嘅質素。服務亦都非常唔得，人手完全唔夠，火鍋料冇晒冇人通知，落單問嘢完全冇人，全部要自己行出去個收銀度搵人幫手，今次對呢間餐廳非常之失望，永遠不會幫襯佢嘅火鍋
smile	隱世小店 香港其實有好多小店，味道好，價錢抵，只不過因為知名低，又或者位置比較僻，所以少人知道。我食過有好幾間，都幾值得大家去捧場架。 快車位於坪洲，係坪洲就無人不曉，只不過我地城市人一來少去坪洲，二來去坪洲都未必食埋晚飯。有幸因工作關係，知道了這間好野。 呢道最掂係海鮮，小炒ok不過又冇海鮮咁好。海鮮最好訂定，晚飯都最好訂枱，因為佢都幾滿吓。你仲可以係碼頭市政妹記買料，帶埋去整。 花鵰醉蟹係必食，蛋滑勁酒香，蟹鮮詌，但也只是配角。 胡椒蝦同黃金蝦兩個都咁掂，要二選一都好難選。胡椒蝦出面少食，黃金蝦比出面好味好多。蝦的質數比出面好好好多。 豆卜湯又係必叫，四個人都分到兩碗架。 食三味海鮮加一小菜同埋一個湯，每人都唔駛一百五，高質味道好，好抵食。 
ok	唔一定全部好食，但真係飽住走 今日午餐去酒店食西式自助餐 先講質素差的食物 壽司，冷麵和忌廉湯好垃圾 燒雞好難啃 粉麵和白菜麻麻地 好食既都有唔少 例如：豬仔骨，羊架，雞翼 食左部份甜品 都幾好味 至於印度食物和雪糕無食過 不作評論 以呢個level既酒店嚟講 唔算話好好 
cry	沒有炸一聲的鐵板餐 難得一場入到屯門，本身諗住食d小見d既野，但如果唔係有app有優惠劵就過期，真心唔會食大家樂。   睇住個餐牌，可能真係太耐無食，晩市快餐店閒閒地都要60幾，真係百物騰貴。叫左個雜扒鐵板餐，坐低無兩分鐘就有得拎，心諗又幾有效率喎。 點知，一倒d黑椒汁落去...炸一聲呢？點解無架？已經開始對個扒餐無乜期望。食落去塊豬同雞扒，係夠淋既，但係味道有d怪怪地同雪味，熱度就好似本身叮熱左先放上個鐵板度。帆立貝更加奇怪，有好杰既南瓜汁唔知點咁，完美地覆蓋住帆立貝既真身，幾大隻真係食落先知。酥皮湯個味道尚算ok，係咸左小小，都幾creamy既。   真心，應該都唔會有下次。正正經經去餐廳食個扒餐都係咁上下價錢。
smile	大大碗牛河好滿足 約左一個好鍾意食越南野既朋友出黎，就返佢，食佢既至愛 因為驚伏，係度搵左間好多好評既🤣如果唔係食完比人鬧就gg喇。好彩呢間都真係幾好味😂😍  交曬比佢點，咁都點左一個主菜share，2個小食，一人一個椰青。 其實越南河粉我都好鍾意，所以佢點雜錦河我好ok 呢個河粉應該係最貴個個，見佢有L同XL，價錢差唔遠，但我地兩個女仔，唔好晒食物，所以L算🤣上左黎，真係好大碗 之前去過越南，佢地通常成碗都好多青青綠綠係上面，呢碗勁越南🤣好重本，成堆葱都唔知切左幾耐。我平時食野會走葱既，但呢碗野唔覺有咩葱味，反而可能因為加左，好fresh，個湯底都幾清甜。其實都好搭。 碗野乜都有，我最鍾意係啲生牛肉，香港食開啲生牛河粉個湯都好熱，越南都係咁既，但比起香港，佢地係有少少厚身既牛肉片，所以用熱湯啲牛都唔會好熟。香港有啲餐廳用太熱既湯，香港既薄切牛即刻勁老。呢間溫度好ok，所以牛肉入口好嫩，好好味 。下次我要直接點生牛河  個炸蝦餅好正，我平時唔鍾意食炸野，覺得好油。但呢個一啲都唔油，啲蝦肉好足料，入口嫩滑，個皮好薄，點左甜辣醬，好搭 仲叫左個豬頸肉米紙卷，但張相無左，個豬頸肉好夠味，但個蝦餅太好味，我係咁食，已經唔記得個米紙卷啦🤣🤣 最後食完慢慢嘆個椰青，好甜好fresh，好圓滿。  呢間下次收左入清單，下次再去。
ok	清新伯爵奶茶pancake✨ 煙三文魚63°C慢煮蛋松露忌廉醬手製意粉🍝($105) 係carbonara呀哈利🤤Carbonara控請注意!!! ✅手製意粉個質感偏硬，幾有韌度，但口感唔錯。忌廉幾creamy，唔似坊間嘅忌廉汁，一D都唔漏，好爽皮😻不過最欣賞都係隻63°C慢煮蛋🍳時間控制得好好，蛋黃金黃流心、蛋白勁有忌廉feel🤤點解一隻咁普通嘅雞蛋可以整到咁好食😢 ❌個松露真係完全feel唔到，有D可惜。同埋個麵送上嚟嗰陣已經唔熱，有待改進🙅🏻‍♂ 整體評分: 6.5/10 . 招牌伯爵奶茶班戟🥞($78) ✅一心只為Earl grey pancake而來，果然無令我哋失望！最愛pancake厚身有口感，質地外脆內軟，勁fluffy🤤最正都係嗰陣超濃嘅伯爵茶香味，由原片茶葉打碎，冇加任何香精，係成個pancake嘅精華😻 再配埋比較淡味既maple syrup🍯同勁大pat忌廉，食落唔會好甜好漏。配料主要係香蕉、士多啤梨、藍莓，成個搭配好清新，好正！ 整體評分: 8.5/10 . 3rd Space 上環差館上街16號地舖 (西營盤站A1出口 再步行7分鐘) . #hkigfood #hkig #food #foodiegram #carbonara #3rdspace #pancake #hk #earlgrey #salmon #foodphotography #吃貨 #情侶 #hkfood #hkfoodie #hkfoodblogger #hkfoodporn #hkfoodlover 
cry	嬲到爆！中伏 第一次嬲到要寫食評去公告天下，24/11/2017 19:15左右，收工同太太兩嗰人經過呢間唸住試吓，入到去比張枱我哋，張枱腳唔平，郁下郁下，算吧！知道收工呢啲時間太多人等位，廢事轉抬。 果班C9 侍應，D服務唔多講，太太叫咗碟上海粗炒，我叫咗一碟黃金蝦仁炒飯， 果嗰炒飯幾分鐘左右到，我都好懷疑是否有人落錯單，而無人要果D，因為食落覺得唔係太熱。 我成碟炒飯都食完，太太嗰碟上海粗炒追咗三次單都仲未到 ，太太嬲到唔食叫買單走人，等張單等咗幾分鐘都未到，我哋最後出咗櫃檯買單，嗰C9侍應話仲未改好張單，谷9氣放低$68碟飯錢走人，最後陪大太去咗麥記食。 
smile	值得一試 黎開杏花村附近食野 就試下呢間cafe paradise.  呢間餐廳係太子都有分店，試過都唔差，不過呢間既裝修同太子果間既分別就好大啦！呢間完全有一種童話夢幻既感覺！ 不過由於我地只係輕食，所以叫既食物唔算話好多，都係一個set dinner同叫左個好似好多人都叫既pizza! Set dinner有個湯同沙律 黎到既時候真係有驚喜！因為佢地用既碗都好靚啊😍連啲碗都咁有心思！ 另外仲叫左個豬排骨 係出面我都算成日點呢個食物 不過呢間既份量真係好多，我諗至少真係有8-10件！另外仲配搭薯蓉 一人餐黎講真係好豐富好飽！😋😋😋 另外仲有個日式鰻魚pizza.  上碟時熱辣辣，pizza上面勁多木魚，郁郁下好有趣😂 不過呢個pizza好正，好香！就算好飽都忍唔住想食哂佢😋😋😋 仲有我地點左杯凍既伯爵茶lattle 味道唔似其他地方飲既咁甜 反而重咖啡既味道，唔錯既😋 最後埋單3百幾，每人都只係百幾咋！ 如果兩個人既話，呢個份量都真係好夠食，性價比高👍🏻👍🏻 
ok	只能說健康雞蛋仔🙈 平日成日都鐘意食雞蛋仔，食得最多就係北角雞蛋仔，今日即興附近找來一間來試試，見佢口味都幾多，又有我最愛抹茶🍵 尼到主打健康雞蛋仔，低糖低脂，岩晒又怕肥又口痕既女仕們即係我尼種  本來想試晒兩款，低脂芝士雞蛋仔都好吸引，但最後揀左一個來試左先，揀左《低糖抹茶🍵雞蛋仔》$22 價錢吾算平又吾算太貴 Order完好快就有，應該整定左，不過仲係暖笠笠  望落去就吾太綠色，食落都有抹茶味，不過就真係會淡口一點，可能健康野係咁 不過得得抹茶可以再濃味d，雞蛋仔口感麻麻。  唯一要讚就係有內餡，味道普通。 除左雞蛋仔外仲有自製健康飲品加配 尼間食過一次就夠了 
cry	味精越南湯河 大排長龍 荔枝角工業區，好多人谷埋12點半至兩點半呢段時間食飯，想搵個位都好難，如果有啲特色嘅食物，想食飯就要大排長龍！今日同同事就去咗食億利樓下嗰間越南湯河，等左15分鐘，入去又逼又宅，食物質素又唔係特別好！ 我叫左個生牛肉湯河，阿姐問我,＄10有個小食喎，咁我見阿姐誠意拳拳咁我叫多個啦！就加左個豬扒紙米卷！點知入面好少配料，只有一條豬肉，幼到好似隻手指尾咁，一啲都唔吸引！ 呢個價值＄63嘅午餐，生牛肉湯河真係好細碗，唔飽又唔會特別好食，我自己對味精敏感，食完會特別口渴同埋會嘴唇腫，結果全中，本身越南湯河有好多配料，根本就唔需要落味精，所以非常之失望！ 
smile	非常高質 🍣🍣 最近去過幾間高級鮨店都比較失望，今次終於俾我搵到一度係可以真正令人滿足的，佢就係位於堅尼地城嘅京日本料理！其實未黎已經一心諗住食壽司，佢地午市有10件同12件兩款，分別$380同$530，我就一場黎到一於叫個12件+手卷 😽🍣🍣 結果係...件件都好高質! 最欣賞係鰤魚腩、大拖羅、同夠晒特別嘅吞拿魚腦天! 即係最肥果3件 😆🤣 油香豐富入口即溶不在話下，而且魚味十分香濃！其他如金目鯛、梭子魚同帶子等都非常鮮甜，無一件令我失望 😋 唯一係個海膽唔夠高，我見到人地明顯多啲，唔通係熟客？🙄 不過真係好鮮甜甘香，希望下次再來會多啲，哈哈。最後仲有麵豉湯同日本水果作結，仲唔收加一，大滿足！ 
ok	Honey toast大退步 Teawood不知不覺已經系香港開左大概30間分店 黎到teawood 當然不得不提佢嘅招牌甜品 Honey Toast 🍯 我地叫左草莓香草蜜糖磚塊 發現竟然由以前嘅60幾蚊變到而家嘅$78  賣相依然系好吸引, 最啱d相機食先嘅人po上snapchat ig 但系size相比起以前就大縮水 矮咗又細咗 麵包比以前薄左好多 淋系上面嘅士多啤梨醬比系餐牌上面嘅相少得多 食到最後嘅麵包完全唔夠醬點 搞到好乾好冇味 名叫做HONEY toast, 但系又吾系幾食到蜜糖味 價錢加幅大, 雖然食物味道尚算吾錯, 但系整體黎講食物質數就退步左好多, 唉 
cry	受氣茶葉蛋 平時行過見都唔洗點排隊，今日有啲趕所以就去左買茶葉蛋食啦。  因為周圍啲舖頭都未開，所以就問一問阿姐啲蛋熱未，阿姐話煮左就梗係熱嫁啦。 Okay , fine 係我無知。  好啦，阿姐夾最頂隻蛋俾我，咁我咪話想要隻有汁嫁囉。點知，阿姐一聲gip，然後話咪又係熱。 老實講，隻茶葉蛋係好深色，但係都唔係好入味食到中間其他已經冇乜味嫁喇，而且晨早流流仲要受氣我真係無言了。 隻蛋話平唔平，話貴唔貴，但係果4蚊我真係連俾都唔想俾。又唔係特別好食喎 
smile	震撼味蕾 為左送野比個客, 山長水遠入到黎油塘, 呢頭真係唔多熟悉. 搞掂晒個客既野, 就四圍行下, 順便食埋early dinner. 因為自己一個人就唔想食咁貴, 睇下水牌原來有個foodcourt, 上到黎都好多選擇, 行完一圈比呢間車仔麵吸引左. 3餸麵隨意選餸, 雲吞粒粒都好大粒, 皮薄餡料足, 有原隻蝦, 食落好爽口彈牙. 另外要魚腐, 又係好多片, 夠彈牙, 無雪藏味. 最後要左健康D既生菜, 新鮮翠綠. 特別要讚係加左咖哩汁, 少少辣得黎唔會太搶口, 原本我揀既餸都係較清, 但加左汁就成碗提升左個味道, 好開胃, 味道又唔會好咸, 成碗湯唔覺意飲晒. 
ok	位於住宅及工業區的西餐廳🍜 石蔭除咗雲南米線，呢間elephant kitchen都係會再光臨嘅一間西式餐廳。  我今日係喺平日嘅lunch hour去，幸好直接有位，但坐低2分鐘後，餐廳外已推滿人群 (好彩行得快。呀！係跑得快)🏃🏻‍♀️  佢地嘅Lunch set都夠多元化，又扒類、意粉、沙律、三文治等。我今次揀咗香煎胡椒雞扒，雞皮煎得好香脆，雞肉既嫩滑又juicy。唯一比較失色係個伴菜，利用紫薯做伴碟有似食緊甜品多啲。  總結來講: 會再去！ 
cry	一定唔會再黎食 星期日度度都人多，見呢間唔洗等位， 同埋見到有扒食都唔貴就入左去試下  一坐低落單，女侍應一副好似我殺左佢全家既口面黎招呼我地，我地分別叫左份78蚊既紐西蘭西冷扒同108既美國安格斯西冷再加29蚊加左少少小食，份紐西蘭扒一到，我叫左5成，但基本已差不多到全熟，見佢係薄身牛扒我都算，無彈返去， 食落就係鞋😕  之後男友既Angus都到左，睇落係厚好多 一食落去，落左鬆肉粉既，係滑嫩啲 但。。。我唔係想食茶記扒呀 佢同我係茶記食份扒餐既感覺一樣 但係係貴啲既茶記  問有無salt and pepper,佢話無 對於佢間餐廳咁多扒既廣告但連食扒basic既salt and pepper 都無，我感到十分費解 之後都明白既係，咁既質素用salt and pepper 都唔全食到啲咩好味 成個lunch我除左覺得加既小食係正常啲之外(+29可揀3款，我揀左飯，菠菜同薯角) 其他，我真係淨係可以講佢毀左我假期既美好心情  其實以佢既質素同服務我最多可以將佢定位係一間扮唔係茶記既茶記，仲要係扮高級既茶記 是次無影相，快食快走亦唔覺得有咩值得我影 
smile	露天小店Chill  同fd行行下聽到條巷傳出好澎湃激昂既音樂，轉頭一望有啲驚訝，呢間露天小店開系勁乾淨寬敞既巷仔裡，雖然對住既吾系山明水秀既風景，有種與世隔絕那份清幽。 【經典之堡】$60 麵包脹卜卜，好鬆軟，幾香牛油味，牛肉勁juicy，好多肉汁，沙律醬芝士有啲膩，好彩有大大片清脆生菜同蕃茄balance。   【滋味雞堡】$60 原本想試下特別啲既口味鹹蛋黃雞堡，不過一早售罄。呢個都吾錯，少少辣，雞扒幾厚下，嫩滑吾老。 【芝士肉醬薯條】$39 系外脆內軟既粗薯條啊！好大手筆，肉醬勁多。 【忌廉磨菇雞翼】$40/3隻 雞翼炸到好脆，但吾系好大隻。 【雲呢嗱奶昔】$39 似溶左既雪糕。 
ok	分子分母雪糕 分子雪糕係香港已經紅左一段時間， 一杯雪糕大約係＄50一杯左右， 同甜品店比就平少少，但係同普通雪糕店比又貴好多喎。  今次我嚟到尖沙咀呢間粉紫雪糕店買分子雪糕，揀咗一個係時令嘅味道，就係叫做伯爵茶未加上柚子汁。  原來分子雪糕同普通雪糕最大嘅分別就係食咗好似有陣風，冇普通雪糕咁實在，真係超級入口即溶。  上面嗰層cream唔係雪糕來嘅，係一啲好鬆軟好似空氣嘅物體，味道都算係咁啦，不過冇我心目中想像咁正，伯爵茶味唔算好濃，有少少甜甜地，兩者之間嘅配搭尚可，不過真係好多人排隊呀。 
cry	對漢堡包失去盼望  四年前佛羅里達州試過依間 five guys ，唔知係咪嗰陣時好肚餓，覺得真係好好食。一知道灣仔會開第一間分店，兩個禮拜前亦都試過去排隊，可惜因為條隊真的是太長，所以都係放棄。今日咁好彩經過灣仔，終於的起心肝再嘗試多次排隊，今次條隊係短左一半，所以我決定繼續堅持！買一個漢堡包同薯條試一試！ 花生係免費任食，嘢飲係買一杯任添。 當我第一下望到個漢堡包嘅時候充滿一個希望，希望可以感受返四年前喺佛羅里達州嘗試過嘅漢堡。可惜真的徹底失望！亦都對呢間餐廳徹底地改觀。閉上眼我一刻食第一啖的時候咬落去果一下好像吃緊漢堡王！完全係冇特別！第二啖咬落去亦都冇驚喜。第三啖直情想放低呢個漢堡包—— 抖一抖啫，最後都係有食完呢個包嘅。講真佢無咩特別, 下次我都係慳慳地食Burger King 算了，唔怪得知條隊係兩三個禮拜無哂。偷聽到隔離位都話好似 shake shack 好食好多喎，就係咁。
smile	放工吹水好去處 🥂 今晚放工約咗好姊妹去咗大圍 Speak easy 食飯 起初入到去，以為同普通酒吧一樣，食物質素都係咁上下啦！點知超出咗我預期 我哋叫咗幾樣嘢食，當中包括有秘製雞中翼配蜜糖芥末醬同香煎帶子配檸檬牛油大蝦係要大力推介 首先推介佢哋嘅炸雞翼入口脆卜卜，好香口，而且又唔會食到一口都係油，配埋蜜糖芥末醬，簡直係 Perfect 另外佢哋嘅香煎帶子煎得好到位，入口易咬，唔「鞋」，嚟到必食 佢哋嘅其他食物同飲品都同樣做得唔錯，下次會再嚟幫襯             
ok	不過不失 小編好少去茶記食常餐，因為多數都好大份，食唔哂又唔想夾硬食，所以比較少食。華星非常出名，小編搵一日留肚去試下佢嘅常餐。 呢間舖比較隔涉，唔近地鐵站，要特登行過黎，同埋喺巷仔，要搵一搵先得。 過左繁忙時間黎到都要排一陣隊。入到去被安排到貼牆嘅位，好窄同好迫，坐得唔係太舒服。 叫左個常餐食，果然係好大份，真係食到捧住個肚。可能小編真係比較少食茶記常餐，冇乜得比較。呢度個蛋比較出名，係唔錯嘅。不過其他野食都冇咩特別，個人覺得未到話要特登黎排隊食。如果經過想食個lunch或者下午茶都ok嘅。 
cry	失望早餐 今早諗住試下舊式餅店嘅早餐，入到去環境唔係咁討好，點咗份早餐A～火腿通加煎蛋多士及凍檸茶。 先講賣相，件多士灰色嘅😦，煎蛋又起晒窿，但檸檬茶嘅顏色又幾靚喎 味道方面，通粉中規中矩，多士難食仲有少少燶添，煎蛋太老，諗住凍檸茶可以加返分啦，的確係茶味香濃，可惜無甜味，本來可以叫佢加糖水，但已經食到無乜心機，所以goo goo聲飲晒算。埋單價錢都好合理，26蚊可以喺西半山食到份早餐。 
smile	天堂 今日去左杏花新城, NIKE OUTLET 度入左好多平野, 大滿足之后, 就係搵食時間, 係商場地下一間好靚裝修既西餐室食個晚餐, 有個靚靚的旋轉木馬裝飾, 非常吸睛呢, 先食一客瑞士雞翼, 肉滑而皮彈瑞士雞翼, 豉油、薑、蔥、冰糖和香料等食材調配而成的甜味滷水, 非常香甜既SAUCE, 同雞翼非常之夾, 食到舔舔脷! 蕃醬肉汁配手搓意粉, 醬汁更以蕃茄醬煮成，掛上煙韌既手造意大利粉，吸收哂濃郁味道, 意粉係手工搓, 賣相係似長通粉, 口感好煙靱, 肉味濃郁 
ok	雞翼尖，愈辣愈好味😋 講起元朗甜品鋪，基本上冇人唔知佳記糖水或者B仔涼粉，實在太出名啦。最出名就係佢既雞翼尖，榴槤甜品都應該多人食。🤔 同男朋友特登走出去元朗食糖水，決定食佢既雞翼尖。 男朋友唔太食到辣，都硬住頭皮陪食。😘 — 一份既份量都唔少嫁，對於唔太食得辣既我地黎講，夠哂啦。 鐘意食辣既人，食佢地啲雞翼尖，應該都會微微過到癮。😚 — 燉鮮奶 藍妹超鐘意食燉奶，鐘意熱奶燉完之後既淡淡奶騷味。 滑嘟嘟，一吸就滑入喉嚨，暖笠笠，三兩下手勢就食完。😋
cry	拿破崙餅試食記 (四十) 我係napoleon既超級fans!食過paris既作品~一試愛上..誓要尋找最好食既拿破崙! 好食既宗旨係:新鮮既酥皮唔會有水氣~要crispy鬆化脆口+蛋香奶油味既custard!而非cream+sponge cake!   今次先吃甜品再食正餐😝 愛食拿破崙既我當然唔放過啦！呢件芒果焦糖拿破崙唔記得$32/$36，見賣相就好吸引！試過先知！酥皮與吉士比例完全錯哂！吉士多酥皮少，食落冇層次，吉士唔夠香滑亦沒有用雲呢拿籽！芒果係切粒放入吉士中的，甜度絕對滿足唔到甜魔我！ 
smile	滋味新餐廳，Lunch有驚喜 上個禮拜新發現！  Hangover唔知醒咁就梗係射波啦 刷完牙都成12點，落樓逛逛發現元氣隔離開左間新野，睇落以為係西餐睇真D原來係新派茶記～lunch仲竟然有人排隊 明明元氣拍哂烏蠅咁，咁咪膽粗粗跟大隊排隊試下囉～  排到15分鐘終於到小弟，個肚鬼死咁餓即刻整個肉眼扒加凍檸茶少甜，可能係太肚餓，10分鐘唔夠掃哂，肉眼扒有質素，杯檸茶就直情當堂舒服哂啦。買單淨係收現金/8達通～  味道唔錯，上菜都快快手手咁 I will be back！ 
ok	Melt melt all over the pier 最近都不停比呢個美國白兔糖雪糕洗版！因為香港都有得食，一買完就行左幾歩過去打個靚卡先📸點知影左一張就開始滴，再行多幾歩就開始溶，而且溶化速度仲快過啲異形😩成隻手都系🙄最後一邊行一邊手口並用去處理👅再向店員求救🆘勁狽狼呀大佬 講反個白兔糖雪糕先，見到其他人講煙軔😂真系得啖笑，完全無🙅🏻‍♀️可以話雪糕算系幾滑身，但溶得太快基本上食落其實系半溶咁😖另外白免糖味就淡淡啦，要加啲想象空間先食得出隻味！ 而為咗個打卡效果仲加咗一球藍色雲呢拿,食落去就係普通嘅雲呢拿味😂💙樣就系靚嘅，不過就冇乜大驚喜 
cry	食物幾好但結帳收多人錢呢度唔歡喜 呢度定位都幾方便打電話就有得訂，之前試過同朋友嚟食，食物都OK架，今次係同同事食，farewell lunch  先講食物 瑤柱扒西蘭花：瑤柱汁太鹹，可以改善 叉燒包就冇乜特別 小籠包都幾好，汁鮮美 菠菜餃我最鍾意食 其他食物不過不失 我哋五個叫咗五個盅頭飯，但侍應話已經賣晒，所以我哋改了叫瑤柱蛋白炒飯  我哋掛住傾計都冇留意帳單，離開後先知道收咗我哋兩個盅頭飯（原盅蒸飯－北菇滑雞）的錢，好奇怪，都唔知有心定無意，或者忙中出錯，但係對於食客來講反感，希望可以改善！其他食客要小心對帳單了，一時大意就招致損失！新年流流，無人想甘嘛！ 
smile	出色牛肉麵 難得約到時間跟朋友仔相聚，放工後即刻飛到黎鑽石山食小王牛肉麵。 朋友仔到先，我就遲咗啲，所以就叫朋友仔幫我畫定menu，可能太耐冇黎，想當年仲係用緊張過膠menu用枝紅色蠟筆tick菜式，原來依家轉咗新花款，叫麵類嘅菜式係分開另一張紙！ 以前只可以揀粗/幼麵同埋要唔要酸菜，依家嘅options係超多花款：韌度；芫茜；酸菜；香蔥；湯底都有得自己話事！！不過因為我唔知道有得揀，又冇特別同朋友仔講，所以就冇tick到喇！ 我就食碗原汁牛肉麵(粗麵) ， 湯底濃郁非常，牛肉都幾淋，夠晒入味 ，麵條又幾煙韌 !  不過份量晚餐黎講男仕就未必夠，最好叫多個小食喇！ 而朋友仔就揀咗個排骨肉燥飯，份量夠多，啲肉醃得幾入味，夠淋，唔會好似豬扒咁鞋口！朋友仔話相比起大雞扒冇咁熱氣，但一樣咁好食，值得推介 ！ 另外都叫咗個小食，酸菜豬腸，酸菜勁多，但豬腸好似比起以前少咗 ！大大舊，夠野味！ 
ok	無乜特別。。。 諗住餐餐都係食包吖，食茶記果啲。今次同事話食上海佬佬。早過十二點半前去人未係好多，等一陣就有位，不過我地幾個人係坐中間果張奇怪長枱 坐埋一邊好逼咁，加上周圍好似酒樓咁嘈，都幾唔舒服。 啲食物就普普通通咁啦，所以都唔記得影相。 個醉雞無乜酒味，好似係雪櫃攞隻雞淋啲酒就上碟。涼拌青瓜就淡味，不過正常既。個海蜤就好乾身，無乜汁。最好味就係個皮蛋，幾入味幾香口。個生煎鍋貼都幾好，咬入口仲有少少汁，係個皮厚左啲。 其實仲叫左個黃金炒飯同其他，不過無影低。黃金炒飯就係唯一我記得係幾好食既。其他連味道都唔記得了。
cry	極之惡劣 1. 串燒味道超咸，所有野都得一鼓死咸味！牛雞羊好，都係同一個味！食完個咀唇會好飲老'巢'皮咁！ 2. 價錢極道唔清唔楚，價目表寫一串價錢，落單又括住兩份（傅你嗌多）。外賣加2，係每串加二，我差d以為佢每串都獨立包裝。 3. 服務態度其差。冇禮貌，黑口黑面。 唔係話比錢做客食飯大曬，但佢咁既價錢咁既質素同服務真係完全不成正比！ 有時夜收工附近冇咩大太選擇，比機會佢食左兩次。第二次已經係冇期望去，點知都係好谷氣咁走。 
smile	有驚喜 新開張咗一段時間 今日嚟左試，一間細細地嘅舖仔 環境都算乾淨 老闆娘斯文有禮貌 個滑蛋又濃又多汁撈飯一流， 炸豬扒個皮一d都唔厚唔肥 好香脆！ 自家製suki鍋湯底 其實就係日本甜豉油湯底， 上枱嗰陣好有吉野家feel 不過呢個湯底絕對好食過 吉野家嘅甜豉油湯底，因為更加濃！ 入面嘅配料都幾新鮮， 雞肉好滑。 薯絲好可口 香脆，略嫌無乜蝦味。 好味嘅 食兩隻會覺得漏左少少 後加咗火鍋料 肥牛($18)同帆立貝($20) 咁嘅價錢冇乜要求 
ok	唔錯的午餐選擇😀 係第一城食飯想嘆個西式輕食宜家多左一個選擇喇！以前經過以為佢只係賣咖啡同甜品，原來中午都有午市套餐食。中午Lunch set都有多款選擇，有意粉，意大利飯，亦都有沙律，任君選擇。 今次食左「黑松露菌忌廉廣島蠔意大利飯」。黑松露味道唔夠濃，所以聞起來香味差啲啲，食落黑松露味道唔夠重，如果濃味多少少就會香好多啦。蠔好似有3-4隻，而且Size都幾大。另外，餐飲的Americano係用自家烘培的咖啡豆，味道唔錯啊！ 
cry	太有特色，唔係太接受到 點了肥牛撈出前一丁，一心諗住撈丁係有蔥油嘅，點知上碟真係嚇咗一跳。。。係黑芝麻。成個撈麵好咸，食到最後先見到原來有一點蔥，可以再少啲囉。唯一好的，是肥牛不會太老，也不太肥  天氣太熱所以叫咗凍檸水，唔夠3分鐘啲冰已經無曬 另外，朋友點的沙薑雞飯味道很一般，吃剩半碟  選這餐廳是因爲佢多位，方便我地一行8人，但萬萬沒想過無人係因為伏，不過天氣太熱我地廢事企喺條街等。另外，有落錯單同漏飲品。更甚的是其實間嘢唔平，總括而言有點失望
smile	有水準👍🏻 兩年前黎過食tea，印象好唔錯 今日再次到訪，約咗朋友食飯，想搵個地坐得舒服啲，呢到十分唔錯👍🏻👍🏻朋友好似都幾常黎食🤔🤔 呢個好蜜糖芥末雞翼好食呀😆😆 沙津也不錯，多醬少少更佳 熱熔芝士煙肉薯條，好食架，不過如果你係要求薯條脆嘅話，咁呢個就唔啱你啦 兩個人食，照級豐富😂😂😂 最搞笑係食完佢會比幾個膠幣你，拎住啲膠幣就可以去門口個扭蛋機扭印花，呢個推銷手法都幾得意，扭咗三次，拎到四個印花，滿八個首先會得一客雞翼 
ok	難食 嗌左個黑椒汁豬扒意粉， 真心覺得好難食， 塊豬扒完全冇味 黑椒汁得黑椒味其他係冇味， 清水加黑椒咁解 之後帶咗個鐵板雜扒餐配龍蝦汁 個龍蝦汁係蕃茄洋蔥汁嚟... 一啲龍蝦味都冇.. 佢個集扒餐啲扒好低質 唔值得食.. 塊雞扒勁鹹 塊牛扒冇牛味 成100$ 我寧願去第度食  嗰陣我問坐隔離嘅其他客 佢哋都係話冇味嘅。 相信咁多人去食係因為嗰個貪新鮮。  另外我哋叫咗個忌廉湯 個湯正常冇特別 但係我哋食晒嘢 個湯都未黎 問咗好耐佢哋先肯送一碗湯黎 隔離枱客都話佢哋成日都漏左個湯 
cry	i'm sorry 必須負評 近年深水埗區小店被雜誌瘋狂追捧，可能因為咁生煎包王子選擇係度開店。開店一星期都無乜興趣入去，直到有一個星期六下午，訓到黃朝百晏落街搵食，街上人頭湧湧，除咗區外人，更加多嘅係賓賓印傭同埋自由行...  被人撞到無哂心情之下，又唔想食隔離維記(男友要keep fit)，眼前呢間麵館...... 聽聞係過氣名人oscar 開店，應該有至穩陣嘅生煎包掛? 好，見無乜人，唔洗等位，就入去試。  結果......  非常失望!!!  生煎包呢???? 將個餐牌反轉再反轉，都係無嘅! 咁，咁就嗌餃子啦!   哇! 上枱嘅時候已經知道唔對路，長條形嘅，餃子??? 生煎包??  你肯定呢碟唔係春卷??? 先食一囗，居然硬過石頭! 結果忍唔到要放得立即影張相，一定要post 上openrice share下。睇相都見到餃子皮乾到無水 仲要配沙律醬... 正宗上海食法??? 仲有碗麵，無記錯應該係魯水豬頸肉上海麵。雖則本人好耐無食過紅腸，之但係我如果要食下欄野，或魚蛋豬皮紅腸，我會過對面食文記車仔麵囉。呢個又係正宗上海食法??? 呢餐不知所謂嘅lunch... 盛惠2XX (如果無記錯)
smile	生日午餐 生日一家三口去海洋公園玩，去之前一早打電話訂位喺冰極餐廳食午餐，訂位時可以request坐近玻璃位置睇企鵝。  我哋叫咗小食拼盤同埋忌廉汁煙肉帶子意大利粉(family portion)，食物份量好大，2大1小夠晒食。小食拼盤好食，吉烈豬扒好脆，意粉就好淡，我哋懷疑廚師唔記得咗落鹽...... 由於係生日，入場時送咗張飲品coupon,可以換一杯橙汁或汽水。  總括而言，可以一邊嘆住冷氣睇企鵝一邊食午餐，不失為帶住小朋友喺海洋公園用餐嘅好選擇。 
ok	《梵高藝術🎨Brunch》 全球首家向梵高致敬的藝術概念店🎨店內以孤形設計。 周邊既油畫…餐具上既藝術字。茶壺同茶杯既色調好靚🍵外型精緻。 我地兩人每人叫左一Set 4個Courese..點左唔同既食物Share食😊 💰$398 per person - 4 Courese 先上餐前小吃🥔Parma ham炸薯球 - 頭盤  🐟煙熏三文魚配衣甘藍殼麥沙律 🍊意式肉腸配香橙火箭菜 頭盤兩款都鐘意🥦兩種菜都好食..有益有營養。 - 湯 🍅意式蕃茄薏米湯.. 蕃茄味調得岩岩好~都幾特別😋薏米仲有助去水腫。 - 主菜 🐚荷蘭青口, 美國蜆配香辣蕃茄汁烤麵包 青口同蜆味道鮮甜。份量都多...我地食極都好似食唔完咁🤣  🐖香煎加拿大豬柳配紅洋蔥及蕃茄莎莎 豬柳厚切得黎夠淋身👍🏻 - 甜品 🍨玉桂炸甜圈配香草雪糕 玉桂味既炸甜圈有小小油膉味😖所以食左一粒炸甜圈就冇食了..但香草味雪糕係冇事既🤪 . ..……………………  👱‍♀肥妹小編 ......................... 
cry	服務影響了 聽朋友講聯和墟有間泰國餐廳開左一陣時間，啲野食好大碟同野飲佢叫走冰都大大杯飲唔曬，我見佢講都咁吸引就黎試下啦...😆  首先，黎左👉🏼叻喱什扒飯 $40 貌相就覺得好吸引，咖喱汁也有很多，食落椰香味濃都好野味。 叫左2杯飲品🥤 👉🏼珍多冰 （跟餐$13） 叫左少冰，份量都好多幾大杯😊椰汁味都好重，好鐘意果杯凍凍的的感覺。  好滿意嘅時候，另外一杯飲品都跟住到 真的令我驚訝😦 👉🏼洛神花茶 （跟餐$7） 黎到既時候真的很愕然，同樣是小冰但分別很大。 這杯的份量差不多只有半杯😔 聽朋友講上次係呢度都係叫左洛神花茶走冰，野飲唔會好少仲大大杯。 但是這杯的份量😮 雖然份量好少，飲落不會太酸。 👉🏼青芒果沙律 🥗$38（大） 酸酸辣辣好開胃，青芒果好爽口 👉🏼船河鬼汁粉鮮魷 $35 叫鬼汁粉係因為好奇想知咩樣，想像係以為墨魚汁麵😂。原來係白色，似捲埋左既河粉。有好多舊炸豬皮，咬落索索聲。😍有好多通菜係碗麵度 👉🏼泰式海南雞飯 $42 雞肉都幾嫩口，有8舊肉都唔算少，而且都切得幾大。但啲肉有小小紅 除左洛神花茶給我的打擊，員工既態度好似唔想工作咁，而且叫野食既時候表現出不滿既表情😑是這個樣子，有點嚇親。  食物既質素都算唔錯，但係服務唔好會影響進食既心情😭成餐飯沒有說很多話，只想快快食飽。
smile	高科技街坊火鍋店 星期6係屋企附近做完個FACIAL, 就早早拉男友去食個EARLY DINNER .  平時比較少行元朗嘅呢邊, 原來已經悄悄地旺起來而且開左勁多餐廳添.   環境方面就都幾舒適嘅, 見到嘅全部都係卡位. 卡位中間都會放一個牛嘅公仔(應該係呢間餐廳嘅吉祥物). 另外有一個賣點, 就係佢每行之間都會有2條自動傳送軌道, 係PAD落單後, 佢會好快速自動送到你枱旁邊. 坐低首先職員會講解任食嘅SET, 分別有5個, $168 - $388不等, 同樣都係限時90分鐘 咁初次試, 我地就揀左個$188嘅, 選擇雖然唔多, 但係算足夠. 幾個SET分別唔同嘅就係牛嘅產地.最貴嘅$388就係韓牛喇. 餐廳係全自助形式. 醬汁, 配料, 飲品, 甜品都可以自己拎嘅. 雖然係自助形式, 都整體都算係整齊企理. 自取嘅好處就係, 你食到幾多拎幾多, 冇咩局限. 分別有蔬菜類, 丸類, 至少都各有十多款可以自己選擇. 除此以外, 仲有少量熟食, 太餓等唔切嘅都可以頂住先. 有泡菜, 中華沙律, 炒飯, 炸餃子, 麥樂雞, 留意到REFILL嘅速度都非常快, 食左幾轉都係熱同新鮮嘅, 呢樣值得一讚.   除左有紙包, 罐裝飲品, 另外仲有汽水機同雪糕機.   落單後, 職員會即時放低3盤肉, 分別係美國特產牛肉, 西班牙豚肉, 美國極選牛肉. 肉嘅方面我覺得以$188價錢黎講係合格, 有肉味又唔算好肥, 個人唔鐘意太肥就鐘意特產牛肉多D, 會有D興趣想試佢高級D嘅LEVEL.  湯底方面有5款可選, 我地就揀左牛骨湯, 呢個唔使另外加錢, 其他就需要嘅. 牛骨湯底我幾鍾意, 有陣陣胡椒香味, 其實都好濃郁夠味. 除左牛肉, 豚肉之外, 仲有雞脾肉, 午餐肉. 同有少量海鮮可選, 例如帆立貝, 蝴蝶蝦, 魷魚, 青口, 咁質素係算合格嘅, 我對於呢D海鮮就唔會好高要求嘅. 食飽飽之後, 就緊係要以雪糕做結尾啦.  
ok	一試都可^.^ 星期日晚，突然想食碗粉麵，近近地就走咗去試吓"星越"。去到8點幾，都要等咗10分鐘才有位。 B仔同b仔爸爸都一樣，叫咗海南雞飯套餐，七十幾蚊都算抵食，有碟菜，有油飯，有碗幾好味嘅冬瓜湯及一杯嘢飲👍不過d雞做得滑就夠滑，但欠雞味，不過仍可以呀。 我地唔知個套餐有菜，待應姐姐又沒提我地，所以一早就叫咗個馬拉盞炒通菜，味道唔太咸，好味^.^ 燒豬頸肉真不錯，佢做到有外脆，而且沒有人油膩嘅感覺^.^ 炸蝦餅，外皮很脆，但我覺得沒有蝦味，但一食無防。 嘩。。。我叫呢碗咖哩牛根腩檬粉，真係差到無人有😖d牛根硬過舊膠，牛腩都算淋但無味，成碗粉無咖哩味，d湯重衰過清水。所以我就算再嚟都唔會再叫呢碗嘢😝
cry	西餐?? 話說岩岩到步 好肚餓去搵野食 門口企住一位人兄 同我地講話有學生餐 本來話要30幾蚊 話而家淨係收我地32蚊 咁我地依d學生就入左去啦........... 一睇個menu 學生餐全部都係果d腸仔餐肉雞蛋火腿 基本上同茶餐廳冇分別............... 是日餐湯係羅宋湯 一黎羅宋湯 咦.....中西合壁既碗碟 味道唔差可以接受 之後黎白汁火腿意粉 白汁個味唔同平時食開果d 佢陣忌廉味我唔知點形容 可能我自己食唔慣啦 叫左COT 凍飲加2蚊..... 就衰去lamma island之前冇上openrice/"\ 
smile	昌運中心抵食台灣嘢 香港人壓力大，返工忙，整日係出面用餐. 我就鍾意揀台灣嘢，抵食又岩口味. 今日發現一間台灣嘢，環境好舒服價錢幾好.決定試下. 台灣嘢必食無非都係肉燥飯、鹽酥雞、珍奶 見到佢哋有豬排肉燥飯，有時候齋肉燥有時候男仔食唔飽，仲有個好特別嘅牛展肉燥飯介紹俾大家.牛肉好有質感，好入味，同埋佢配嘅一碟有蒜頭嘅醬汁好好味！ 見到佢有芋頭波波（記得曾經係台北夜市食過，裡面有蛋黃，尼間無，甜度適中）炸起來香脆可口. 做飯後甜品一流.見到有蜜糖花枝丸叫左一份，我比較鍾意唔點蜜糖！ 飲品叫左茉香奶茶同香芋胚芽奶茶！ 
ok	::: 大除夕食大大粒超大魚蛋 ::: 12月31日, YEAH~~~ 幸福歡渡咗整個2O11年!!! 喺大除夕嘅今日, 我地就去咗南丫島, 向住我地話過要去一次嘅風車山出發~~~ ::: 超大魚蛋 ::: $14 見到呢個魚蛋大得咁離譜, 連平時少食魚蛋嘅呀菲都忍唔住買咗串試下! 一串三大粒, 亦唔係一般魚蛋嘅圓形, 有一邊係尖尖地~ 以前都食過d特大魚蛋, 感覺好似d發水丸咁, 咬落就好似一團粉咁… 不過呢到嘅魚蛋又無咁嘅問題喎! 口感相當彈牙~ 無乜魚味, 反而覺得有少少墨丸味! 作為街頭小食其實都幾得意~ 不過就油膩得滯, 一路咬個咀好似搽緊潤唇膏咁, 勁油! ::: 雞蛋仔 ::: $12 既然舖頭咁大膽以南丫島雞蛋仔起名, 我地又即管叫一底試試~ 由於佢即叫即整, 所以都要等一陣… 新鮮出爐熱辣辣嘅雞蛋仔望落十分對辦, 最頂係薄薄一層脆皮, 中間有空心, 最底層係蛋糕~ 聞落亦十分香蛋味! 不過食落味道就好一般… 蛋味甜味都薄弱, 仲食到有少少梳打粉之類嘅苦味… 同之前喺大澳食過嘅炭爐雞蛋仔真係爭得遠! 好意外地, 以雞蛋仔打頭陣嘅華記小食店, 魚蛋味道比雞蛋仔優勝. 不過其實兩款小食都只是不過不失~ 南丫島仲有好多好野食, 如非好餓都唔好隨便浪費quota… 
cry	無乜必要，唔會再嚟 今日去科技大學，約左朋友向彩虹食完早餐至坐專線小巴入，大家都唔熟彩虹，所以用openrice 睇下有乜茶餐廳向乎近，而呢間鑽石冰室比較多笑，就決定向呢間食住等，但剛剛遇著啱啱屋企有急事遲左出門，去到彩虹都11:45，心諗唯有食午餐，點知我朋友打嚟早餐至12:00，佢幫我叫住先，我揀左最多港人食嘅沙嗲牛肉麵、煎雙蛋配多士，飲熱檸水；搵到間茶餐廳，好地道嘅六七十年代裝修，入到去好多人，相信好多係熟客，因為位置唔係人來人往嘅地方，我都要搵左一陣至揾到，坐底時成個早餐已到左，仲凍得好快，應該一叫好似方便麵咁，三分鐘上得枱；個沙嗲牛肉麵嘅沙嗲牛肉好深色，似韓國炸醬麵多D，味道都唔似我食開嗰D，好彩唔難食，同埋唔太鹹，煎雙蛋就好失望，兩個蛋黃都穿左，無哂蛋黃汁嚟沾多士。 
smile	野食幾好味 不過服務態度麻麻 野飲成杯都係冰 又淡 午餐黎呢到打邊爐。去到坐低，叫左半隻椰子雞火鍋，等左七個字，都冇動靜，問佢地點解咁耐，佢地先話啲雞未返，要等貨返。既然都黎到，就等埋佢。再等多半個中，啲雞返左貨。個椰 子湯底係幾清甜。飲完如果加椰子水就要比四十蚊，所以加水算。 叫左兩杯咩荔枝特飲，係啲色素水 ，唔好飲。椰子菠蘿特飲先難飲，成杯都係冰又淡，完全唔知咩黎。  侍應個個都黑口黑面咁，收錢個人又係咁。同埋叫極都冇人黎。成班企晒係門口水吧個面傾計。 環境坐得幾舒服同埋好文青feel.。係啲服務差啲囉。 
ok	$1/籠 百好蝦餃皇 今個月15號………… 咁啱我放假，於是就同媽咪約咗四姨、公公、仲有公公兩個工人一齊去黃大仙間「百好名宴」飲茶。  味道幾好，小籠包入面有湯，夠熱  味道夠濃，非常入微味  味道幾好，價錢超抵 烏冬嘅煙韌度適中，味道調教得幾好，唔會太甜。 賣相同味道都非常好，勁  價錢超抵！ 蝦餃皮煙韌度適中，入面啲蝦夠新鮮。 味道尚算可以，不過薄罉上面嘅材料有待改善 ，可以多番少少。 味道ok，如果啲菜嘅豉油可以另上就更加好。 榨菜同蝦嘅份量都好足夠，味道非常好。 鳳爪個汁唔算太「傑」，味道幾好 豆腐花好滑，配埋黃糖超正。
cry	不值得去，只係食熱潮 之前食過另一間係尖沙咀，今次食大埔依間，之前都聽到網友伏，朋友話好食，唯有去，點知真係伏⋯⋯⋯首先你出面排隊比錢買野，會令你覺得好快有位食，但餐廳服務員係會掛住做野，唔會收錢，最令我覺得抄到抄足d喇，我見深水埗尖沙咀食既都會用「熱石」，依間用普通既鋸扒鐵板，令到一上桌熱力太強，d扒太薄熟曬，一d都唔好食，太厚入面生，但鐵板好快無曬熱力，點搞呀，d扒又會痴板，唔用熱石有依個問題😔 另外，扒真係麻麻地，平就平，我覺得解凍得唔好多，份量係好大，但食物質素麻麻，睇你食野重質定重量喇！ 
smile	精緻松露下午茶 今日同老公試左一間新派法式餐廳 La Mer Restaurant & Lounge，當中法文「La Mer」即是中文的海洋 餐廳係由雷頌德設計，食譜即係由黃長興主理 黃長興細細個住左法國 加上大部份食材都係由法國採購，口味絕對地道 ______________________________ 🔹French Afternoon Tea Set $298 for 2 👰🏻:🌕🌕🌕🌕🌑 🤵🏻:🌕🌕🌕🌕🌑 Menu 上寫7款食物 但上枱時總共有8款食物，略有驚喜 食物有甜有鹹配搭適中 最欣賞可麗露同拿破崙😋 . 🍞黑松露炒蛋牛油麵包 麵包香，松露味出，麵包控空左少少，中間其實好多蛋 . 🥧雜菌黑松露酥皮盒 好難得可以見到大大一片既黑松露 酥皮一啲都唔油，幾好食 . 🐮生牛肉卷配松露醬 建議食完甜點先好食呢個 味道非常之鹹，唔太食到松露味 . 🍩自家制馬卡龍 睇openrice個馬卡龍好似個個都唔同咁 我地食既係咖啡味，偏甜 . 🍷法式鮮果可麗露 可麗露係經典法式甜點，外層微硬，滿佈焦糖 中間軟身，口感似黃金糕 食落會有焦糖味，蛋香，奶油香，重帶少少酒味 配上新鮮無花果，食落一啲都唔膩 . 🍰經典法式拿破崙 餐牌無既驚喜，千層酥夠鬆化，吉士醬唔會好膩，生果好新鮮 . 🍫朱古力紙包蛋糕 朱古力味都幾香濃 . 🍪英式鬆餅配果醬 鬆餅唔算好出色，果醬用未開封玻璃樽上 感覺高級好多，有加分 
ok	識食一定要食A3滋味共享桶 金鐘冇咩野好食，LUNCH TIME時間多人到一個點，最後決定快令正既KFC，叫A3滋味共享桶 HKD 160 *巴辣雞粒: 唔太辣，仲有點點林身，其實唔知係味真係地區差異會咁既質素! 林到一個點，諗住人多會剛好炸起，點知都只係暖暖地咁。因為本身唔夠味，要左兩包THAI SPICY SAUCE先叫有番D味=] *識食一定食辣汁蘑菇飯，唔知點解今次D汁比左好多，好多蘑菇，不過飯就唔好提啦，本身隻米唔令，點煮都唔會好食! *6隻香辣脆雞: 普通雞翼咁囉就係，又唔夠脆，不過勝在入面夠曬咸同多汁!肉汁仲好鎖緊~正呀! 善忘既同事唔記得叫狂惹香燒雞，搞到我好唔開心，因為香燒雞根本係成個餐既靈魂， 燒雞係一定要叫的! 熱熱的雞鎚同雞脾肉，咬落JUICY *葡撻係要留番最後嘆!！可以比美澳門既「瑪嘉烈葡撻」!!! 永遠都咁好食!
cry	甜到唔想繼續食；( 入到去食嘅時候已經就嚟夜晚9點 我諗店員姨姨應該趕住收工 一直係度洗野完全冇理我地 朋友要hazelnut 我要green tea and pistachio Green tea and pistachio 個開心果味完全唔出 啱啱食入口綠茶味雖然甘 但係溶左係口入面之後 就完全變左一灘糖水 甜到食左幾啖就唔想呑 Hazelnut 味好d 榛子味好香 都幾好食的 不過又係甜到可怕 個球細到咁 我同朋友都只係勉強食完 （因為唔食完嘅話唔抵 ） 對於我呢個gelato迷嚟講呢間野完全唔合格 平時食gelato我會食唔停口 一盒一盒咁食 但呢兩隻味真係太過甜 唯一好嘅地方就係夠滑 
smile	兒時回憶車仔麵 由細到大我都好中意食車仔麵！貪佢又平又好味 （廿幾蚊食到你飽）但大大下發覺，街上嘅車仔麵店雖然環境大都比以前乾淨企理，但碗裏嘅味道卻不能和以往相比 。好彩畀我遇見衣間「許記車仔麵」，令我拾回好多兒時回憶呢! 「許記車仔麵」的位置並不顯眼，裝潢及環境簡單貼地。 食物價錢亦相當親民（$6一個餸或麵，最低消費為$18） 我叫左一碗魚蛋豬紅韭菜餃河，（加腩汁是常識吧！ ）車仔麵湯底濃郁，魚蛋非常彈牙有魚味，豬紅唔會一咬即散，韭菜餃餡料豐富，性價比相當高呢！ 雖然車仔麵看似平庸，唔係啲咩美食，但偶爾食一碗，卻令我回味無窮！ 
ok	好味中式糖水 食完無敵辣到飛起既金華燒賣魚蛋，路過呢間糖水鋪，因為放工前突然想食埋薏米腐竹糖水，所以停低望左兩眼，然後兩個同事都停低兩望，大家都異口同聲話：「食囉！」😂😂入到去我就當然叫左薏米腐竹，同事們叫左補腦合桃糊同陳皮紅豆沙。 因為我唔想食凍，又唔想食太熱，叫左老闆兩溝🤪味道唔算太甜，腐竹唔係煲到融晒，重有細細塊既碎，薏米煲到剛剛好，帶點煙韌。 試左同事既合桃糊同紅豆沙，兩個都好味，合桃糊寫住生磨，磨得夠細滑，唔會太傑或者太稀。紅豆沙帶香濃陳皮味，煲到起沙，正！ 會再encore！想試下佢紫薯系列😈🍠
cry	點解可以咁失水準? 今次第二次惠顧午餐，分別和第一次差別非常大! 難道呢間餐廳只有常餐才可保持到餐廳嘅質素???  今日一行三人，食了叉燒燒魂飯，豬扒蛋飯，同埋雜扒飯。 三碟飯都係非常之失望! 叉燒蛋飯個汁好鹹，多汁到好似食‘‘滑蛋叉燒飯咁‘‘。 煎蛋飯豬扒好油膩，因為個蛋係令立立，好多豉油，同埋用熟油打‘‘顯‘‘。 雜扒飯，不過不失，同樣都係多汁多油， 熟唔熟蛋都已經唔重要，因為都係冇跟指示做，2碟飯熟蛋都不是熟蛋，難道每茶餐廳都有不同定義?? 之前，來過食常餐覺得非常之有質素，所以今日特登帶兩個朋友來食，但失望! 
smile	午餐好去處 因為工作調動關係 每日番工既地方都係唔同咁濟 而lunchtime 就比左個機會我去唔同既地方搵野食 好日都唔會去下東涌 住新界既我晨咁早就出左門 所以到lunchtime既時候已經好肚餓luuu 同事成日起東涌出沒 推介我lunch 去哩度食  1點放lunch 黎到已經full full 地 見到隔離間大家樂仲誇張 排左3/40人  入而坐無虛席 講真我寧願比貴少少坐舒服d 午餐都幾多選擇 朝早既工作太辛勞 所以我決定貪心d 揀左司令石鍋飯 豬牛雞都有哂😆 先黎野飲 叫左熱朱古力 太甜 冇咩朱古力味 前菜都幾好食 我鍾意個芽菜 主角黎喇！ 賣相都好吸引呀 幾樣肉類都好好食 不過雞偏甜 如果叫全雞既（雞肉石鍋飯）我諗會太漏 咩都有d對我黎講係最好 啖啖都唔同感覺！ 仲要又有d菜 好似健康番少少咁 我竟然食得哂 正！ 
ok	茶餐廳以下既水準~ 同honey行到攰.. 就入去食d野啦. 叫左2樣野. 豉椒牛肉炒麵&星洲炒米~(每碟$26~+5蚊2凍飲) 價錢都ok抵~~~ 講番野食.... 炒麵都幾脆..ok...但d料冇咩味....唔夠咸.. 星米相反好夠味. 仲有d過辣同過咸.. 一路食都見好似好多外賣送咁.. 乜真係咁好食咩? 填肚都ok既.. 冇下次囉.... 
cry	傳謀效應 前日(2-4-2017 Sun)睇報紙報導得三幢樓o既象山邨商戶冇乜生意,於是提議老公一齊行上o黎食o野,支持吓,順便緬懷自己讀高中時,o係呢條邨食lunch o既時光.不過o個時都冇幫趁過呢間o野. 我諗呢日唔同,因報紙出o左街,住o係附近o既(包括我)都特登走o黎,我o地o黎到都有8成客,坐低後,冇人serve,唔緊要,街坊生意. 我o地睇完menu, 就決定要$18.00o既皮蛋瘦肉粥,$12.00o既蝦米腸,$10.00o既炒麵,$30.00o既鹵水雞飯同$3.00o既砵仔糕(諗住拎走).老公走去落單,但話粥已經賣晒,腸粉都冇,鹵水雞就老闆娘話冇,老闆話有.老闆娘叫我老公自己舀炒麵,咁佢就舀o左炒麵同炒河,然後我o地轉要$10.00o既蘿蔔糕同加$6.00要罐汽水. 咁我o地食炒粉麵先, 口感唔會好腍,鹹淡適中,OK o既. 然後老闆拎碟鹵水雞同薑蓉俾我o地.老公自己去舀飯返o黎,但碟鹵水雞o既雞係白切雞,同多o左鹵水腩肉兩,三舊=.=”. 我o地又食喇,雞肉滑,鹵水腩肉滲著淡淡鹵水味又唔太鹹. 之後蘿蔔糕到o黎,做乜煎到咁燶? 但好彩只係一面燶.食落口感適中,同樣唔太鹹. 食完叫埋單,老闆娘問我o地食o左咩o野?我答晒後,佢問我食o左幾多碗飯?我答一碗.佢就話唔計我o地炒粉麵,鹵水雞飯同汽水計$40.00,轉頭又計蘿蔔糕同炒粉麵o既$20.00,共$60.00,收多o左我o地$4.00,奇. 服務: 好多o野係自己o黎,冇乜服務,不過算啦,佢o地兩個咁老,而且冇乜錢賺,唔可以有咁高要求. 總結: 本來唔想咁狠心俾喊面,但因為尋日朝我有少少肚攪,應該係呢間o野o既食物太油膩引致,所以真係好唔好意思.
smile	自家製糖水 即使到深夜，小西灣呢頭依舊會有唔少小店營業中，包括呢一間自家糖水舖。 呢間小店每一碗糖水都係自家製，聽老闆娘講，豆腐花仲係每日中午12點自家磨制而成👍🏻！而我每次想起食糖水都必定食呢間嘅腐竹白果薏米蛋糖水，因為佢係好足料，D腐竹係煲到溶曬，所以個糖水好濃腐竹味，而且你想多薏米定多白果，只要同老闆娘講聲便可，老闆娘個人好好，好易話為。 雖然鋪頭細細，不過選擇都好多，就連炒麵、炒米粉都有，不過味道如何，就唔知啦 ！
ok	吃得飽飽 晚上突然想食意大利菜，即刻想起Amaroni’s 好想食大大碟嘅野。今次叫嘅食物唔算大碟，有羊架、芝士薯片、ravioli同埋tiramisu , 不過每碟味道都算唔錯，係有少少唔夠喉。最唔夠喉係碟羊架，只有三件，兩個人食完好似冇食過咁，好在芝士薯片都飽肚，食完冇咁空虛。Ravioli唔夠creamy,味道ok,可再多少少驚喜。呢間嘅tiramisu比較似蛋糕，硬身dd, 味道ok,但我比較喜歡creamy d嘅tiramisu,食落會滑d. 
cry	無法理解好評從哪來？ 今日2月13日，本來開開心心同男朋友食餐飯，揀左間都400幾個like既餐廳以為無死拉。上到去環境還好，位置算鬆動，滿心歡喜期待。 頭盤揀左海鮮拼盤 嘩...一食個蟹肉好梅，都算拉，啲青口先攞命(去圖)  啲青口毛呢 好似隻曱甴咁 同職員講佢話品種係咁 佢地都冇辦法控制到😰😰😰真係好嘔心 好心洗乾淨小小拉 一個小小頭盤+嘔心海鮮拼盤+海鮮飯+迷你窩夫+白酒 賣單$12xx OK無下次，亦唔明點解會有咁多個like。 偷偷聽到隔離枱嫌棄牛排 令我當時即刻唔敢叫，寧願唔飽落街再食。 
smile	抵食夾好食既過江龍天婦羅專門店 環境:   岩岩開既天婦羅專門店, 位於青衣城最底一層, mr. Steak 對面. 由於係岩岩新開名氣大同餐廳唔算多位, 夜晚食都要等大約半個鐘. 員工服務都不錯, 而餐廳設計同日本食店一樣, 環境簡單乾淨, 光線十足.  食物:   天丼招牌菜是天婦羅, 所以每個餐都是天婦羅, 喜歡天婦羅既朋友一定會愛上天丼 , 因為好像香港也不是太多天婦羅專門店.  天丼天婦羅種類多, 除了炸蝦, 還有炸穴子, 炸帆立貝, 炸魷魚, 炸雞... 主食方面可以揀飯, 撈烏冬或蕎麥麵. 今次我試左佢個巨星天丼, 入面有炸紫菜, 炸蝦, 炸魷魚, 炸帆立貝, 炸四季豆, 炸菇, 炸蟹柳全部各一個. 全部天婦羅都好好味 , 我自己就推介炸帆立貝和炸魷魚要試. 第一次試天婦羅帆立貝, 本來都冇期望, 但食過真係覺得都幾好食, 雖然係炸, 但帆立貝都仲係好嫩滑同鮮甜 . 炸紫菜都唔錯, 整體而言同日本食到既天婦羅差唔多, 係日本正宗既天婦羅味道.  價錢:   雖然是日本過江龍, 但價錢相當親民, 每個餐大約$50-$80, 最平$49都有. 呢個巨星天丼都係$75, 以質素來說呢個價錢相當抵食. 
ok	普通一餐唔好高要求 夜晚間間餐廳都多人，揀左間唔多人嘅試下，晚飯餐牌唔啱食全散叫，咖哩魚飯，汁另上，唔錯魚夠脆，飯夠軟。但叫店員拎多隻碗來就叫左三次等左五分鐘。 炸軟殼蟹賣相好得，好有氣勢，對比好多餐廳都靚，超好味，食完想再叫。 明太子雞翼，唔好食，一般雞翼好食d，食食下無端端個店員走來拾碟，但係重點係我地隻雞翼未食完，店員你瞓醒未呀 最後上埋個天婦羅蝦烏冬，味道普通不過不失，但食到差不多食完，個懵懵下員店又走過來拾嘢，我真係想講你好趕客呀，嘢都未食完你就拾檯，叫你拎嘢你又幾分鐘都唔拎。 
cry	唔會再光顧  又貴又細碟。。。仲要唔好食。。  除左小籠包ok一點之外。。。  啲鍋貼只係得個硬字。。同埋好油  生煎包個底就燶...入面啲料少到3份1都冇  仲要入面已經乾晒....  酸辣湯又水喎。。  成班人企晒係度吹水又唔加茶  收人5蚊茶錢你都做足啲丫 
smile	爆芝響鈴雞煲  涼就想食鍋物，今日要轉車經過依到又食埋飯先走啦。望到外面草地咁幾開揚，朋友話雞煲啦，好啦。 豐鍋招牌雞煲 半隻 $168 走辣定bb辣好呢？未病好就走辣啦，相信有辣麻麻地係正點！ 芫茜、紫洋蔥、芹菜、大量蒜薑依類，好香口！有辣當然好，但無都好濃郁入味。 雞件多又嫩滑，雞皮都好好味。忍唔住食左幾塊呀！雞煲有種特別係有帶甜既醬，紫洋蔥入哂味無洋蔥辣味。 雜菜籃 $68 白菜、菜芯、生菜、油麥菜四款都有，勁好一次過食哂咁多種！$68係火鍋嚟講都ok，中餐廳炒一種菜都貴少少多。 雞煲加左上湯食另一風味，比平時濃但又中和下。 即炸爆芝響鈴 $38 上枱熱辣辣，金黃色不錯喔！炸既好大好處係豆香出哂，又可以吸哂湯濃縮哂係響鈴之中。最特別係有芝士係中心，乜事咁得意！哈哈！半溶芝士咁，幾好。 即炸魚皮 $38 嗅落去有少少似臭豆腐嘅味道，香粉料多又多。食落非常酥脆，微咸，魚香重。 頂級安格斯牛 $178 色澤不錯，肉質都夠味道，份量重手。 西班牙頂級黑豚豬梅肉 $105 肉爽口嫩嫩地，少少肥肉。 咸檸七 $32 一睇就知係我喉嚨唔太好既人飲，諗都無諗就叫。鹹鹹酸酸養喉 大話七 $32 咸檸內有話梅，依個第一次見。酸中再梅既鹹鹹甜咁，都幾好，開胃啲。
ok	買大細 我:一個生蝦先呀唔該 店:   唔知佢有無聽到，繼續睇下食咩先啦，就咁睇餐牌好底喎，唔知味道又如何   我:頭先個生蝦有無落到？ 店:落咗啦 我:青咖哩雞飯，炒金邊粉，加餐冬陰公。同埋我想問吓廁所響邊？ 店:   佢都係冇應到我機，直到我朋友起身企響佢面前問先答，佢仲要唔講女廁原來要鎖匙，搞到又要行返轉頭攞 講返嘢食先，生蝦大隻爽彈，醬汁唔辣，原本見到炸蝦頭好開心，可惜應該係一早炸定，所以唔熱唔脆仲油淋淋   套餐加13蚊就有碗冬陰公湯，啱哂胃口細又想食多幾款嘅朋友。少少辣酸微微醒哂胃，味道幾好，仲有蝦同蘑菇。   青咖喱飯夠大份，節檢嘅朋友叫一個套餐加個飯share汁撈飯。青咖喱味道都可以，少啲層次，茄子唔係用平時泰式餐廳見到嘅圓新茄子而係中式嘅茄子   炒金邊粉就出事，一上枱見濕粒粒就知勢色唔對，食入口茄汁燴金邊粉，豆乾硬骨骨，味道唔夠   套餐價錢真係好底，質素就要睇返食邊款啦，相信食多幾次就知邊樣叫得邊樣唔好。同埋咁底，服務差啲都忍下啦。
cry	飲茶唔錯,但晚市就真係唔多得囉 黎飲過幾次茶都覺得OK 第一次夜晚黎食飯....發覺真係少款又難食.... 首先菜牌得一個....平時我見都有大大本個d menu都無提供.... 之後叫左半隻燒雞...咕嚕肉...魚腐菜苗 落單時我問樓面菜苗可唔可以要白菜仔??樓面話ok既,但之後又走返轉頭同我地講要加$10 指定菜類要加成十蚊咁貴??真係未聽過 之後我地都話算啦無所謂 野食好快就到...可能因為當晚少客啦 燒雞黎先....除左脾位滑之外....其他部位都係好鞋口!同埋勁勁勁勁肥!!食到有一舊係9成都肥膏黎既....見到都驚 仲要唔熱....只可以用微暖黎形容....仲要好咸 咕嚕肉細粒....好厚粉....睇落去就好大舊....但好多都係粉.... 最經典都莫過於果個魚腐菜苗囉....一黎到....我同朋友都O哂咀 魚腐在那??我地只係見到D白魚蛋既物體囉..... 咬落去真係仲難食過白魚蛋....不過有樣野要讚既就係呢道菜絕對適合老人家食!!! 因為D魚蛋係勁林....唔洗用牙咬....完全係做到「入口即溶」!!! 放入口「妹」下佢都已經化哂....勁到呢.... 即係我覺得魚蛋咪魚蛋囉....點解餐牌上要寫魚腐呢?? 真係好誤導人....仲要收$68??真係唔值....好彩無加十蚊指定菜類咋 叫左兩個白飯....我地同個四眼黑衫男職員落單既....但等好耐都無黎.... 我之後再向另一個黑衫女職員追....佢應左我轉頭就同另一個樓面講叫佢去追....樓面又捉住D傳菜阿姐去追.... 兩個白飯都要推黎推去....不如話我知係邊裝....我自己去裝仲好 食完之後叫甜品....想食紅豆糕....職員話無....真係有D失望 好彩仲有個芒果布丁....真係幾好食....係成餐飯最好食既野囉 埋單唔算貴....但食飯就絕對無下次囉 
smile	環境好音樂好食物好服務好！ 約咗好姊妹晚餐，第一次係呢間餐廳食晚餐，環境好到不得了，真係太舒服啦！燈光好好，環境好好氣氛，好有情調，拍拖黎呢度食真係一流，下次會再同老公黎食！ 服務好好，音樂好配合成晚嘅晚餐。 首先叫咗頭盤半打南非生蠔，價錢真仰好吸引，108蚊就有半打。平時食開都係澳洲生蠔，估唔至南非嘅生蠔係咁鮮甜！好新鮮！即叫即開！ 之後叫咗兩個set dinner ，一個係肉眼扒，一個係和牛配龍蝦。首先黎個前菜餐湯，好精緻！ 中間原來係龍蝦湯，平時飲係橙色，綠色都係第一次飲。好重龍蝦味！ 芝士龍蝦🦞好足料！和牛好嫩口感好好？肉質鮮美！肉眼扒好大塊！睇到嘩嘩聲！ 呢度都好多人飲花茶！連男士都飲。48蚊就咁大壺，都飲到好多杯，而且唔會太甜！ 至於甜品係抹茶心太軟，即叫即整，好有誠意！
ok	味精皇 菜乾咸鴨腎豬骨粥 豬骨幾新鮮，粥味不錯但比較咸是有味粥品，咸味應該是來自腌製技巧，食後必須多渴水。今時今日，淡味老火粥底而家好難搵到，要煮到又棉又有粥味，柴火就不能缺少，功夫又多，成本又貴，冇乜人做了。  即拉叉燒腸粉 腸粉是呢度嘅皇牌！所有腸粉都是即拉的，條條腸粉都滑啫啫，皮薄餡靚，餡料均勻。只要加小小醬油，美味非常。本人最愛叉燒，大大塊，豉油又多，腸粉皮又正！  排骨飯 排骨太多味精，使蒸飯冇咁好食，食完又要勁飲水！真係唔係咁健康。 
cry	唔得 炒麵同伴麵 都好難食！！ 完全係垃圾！餃子soso 但係個皮有少少厚 同超市買既灣仔碼頭差唔多， 又唔平 兩細碗麵+ 韭菜豬肉煎餃，竟然114蚊。雖然係街坊、但絕對唔會再來！ 
smile	Peng Chau快車好!! 今次阿蘇真係好介紹!!我今日同班FD入左坪洲"快車"食LUCH.... 首先,,我吔叫左個虾膠醸豆卜湯,超好飲呀!D虾膠好彈牙,仲有個虾糯米飯,D糯米飯好新鲜AR!! 配糯米飯一流~價錢都幾合理(半斤鮮中虾糯米飯$125)...跟住再叫多個3隻花雕螌,都幾大隻. D蛋真係香到你唔信!再叫多個豬脛肉就滿足la^^ 其實佢吔D服務都唔差,我就好滿意la  =] 
ok	屋企人幫我慶祝的lunch buffet 今次第一次係普慶食lunch buffet, 有得第二位半價同長者半價都幾抵 一早係openrice訂位， 預先講左慶祝生日想安排梳化位，最後真係安排左梳化位係大堂中間好舒服😌 Lunch buffet都有生蠔🦪蟹鉗，青口，小龍蝦🦞好新鮮👍🏻 類種多，侍應服務幾好。仲有依家疫情安排，入座前有量體溫，有搓手液，出去拎嘢食都要帶口罩，到到野食都有職員幫你拎， 減少接觸食物， 減少風險👍🏻 今次食得好滿足🥰❤️ 
cry	十分難食，不會再來 嗌咗一個「招牌」海南雞飯同炒金邊粉，一杯熱咖啡同青檸梳打。海南雞飯食太硬，冇椰香，只是普通的黃飯而已，啲雞都係硬，雖然係去骨海南雞，但啲雞肉本身都硬，上枱時仲係雪櫃攞出嚟嗰隻凍。 金邊粉先係最出事嘅一樣嘢，粉又太濕，食落口仲有陣怪味，反正不似一般嘅金邊粉。金邊粉入面有圓形的肉乾，雖不知道是不是正宗，但吃下去有點九唔搭八，像錯配一樣。 而且金邊粉用嘅醬汁食落好似茄汁咁樣 真係十分奇怪。。飲品都仲算正常，但真的不會再幫襯了，食物不好，價錢也不便宜。 
smile	三五知己聚餐之選 同朋友食飯人又多，最怕傾傾下比人趕客，又唔想排隊等位，去連鎖集團酒樓就係我既選擇。 波士頓龍蝦細隻咗少少，不過經典煮法配伊麵底索哂龍蝦味，龍蝦湯又會打個芡令伊麵掛起湯汁啖啖惹味👍🏻 生煎菜肉包1碟6隻，可以一人一隻，包皮厚咗少少，但個底煎得香口又沾滿香蔥，熱辣辣上碟彌補不足。 德國鹹豬手好大隻，肉質嫩夠，店員細心幫我地剪碎方便進食值得加分 花膠北姑鵝掌煲唔洗100蚊，鵝掌炆得好軟身，冬菇大粒而且超級厚肉，花膠佢地做得較爽口挺身不過我鍾意食煮得較淋既口感，少少扣分。 瑤柱金菇扒豆苗不過不失，真係好鬼大碟😳 燉湯最驚喜，足料又夠火候，將材料既味道逼哂出來，每個人分到一碗仲有剩。 樣樣小菜都太大碟結果眼闊肚窄食唔哂🙈埋單每人百幾，又有龍蝦食，宜家出去食晚飯呢個價幾抵食。
ok	Hot Mocha👍🏻 雖然天氣就好熱，但喺office做野既我都係飲熱既野比較暖心，唔會俾冷氣吹到似雪條～🤣🤣🤣  今日朝早勁眼訓，所以搭車前衝左去買starbucks飲，呢間starbucks都幾多人下，等左一陣先order到，我叫左mocha, 因為本身飲唔得太多咖啡，有啲朱古力係好啲！仲要係熱既好好多~ 適合office有冷氣飲✌🏻  等左10分鐘就有得拎啦😍 味道好好，冇冰既味道濃好多～ 因為感覺好足料，仲提神啲添！👍🏻👍🏻
cry	不再勝利的勝利小廚 那天和個女人去到勝利道，好自然想起兩樣野！1. 狗  2. 勝利小廚。同女人一起到這裡一定行幾間狗店，之後便入去勝利小廚。2話不說，便叫海南雞飯要白飯（本人怕吃油利飯）、泰式豬脾湯米、原盅白肺湯、青0 soda。 很快來了個湯，見到湯用左修縮包裝料包住個原盅，就覺得奇怪，點解吾係用紙包住既咩！不過吾緊要啦！只要好飲便是了！好夠熱，但很普通，不覺似豬肺湯，似普通豬肉湯，還有小小味精的味道。海南雞飯來了，飯得個暖字！失敗，雞又鞋又冇乜雞味！冇醬油實吾掂。泰式豬脾湯米，呢個合格，夠熱！豬脾香，肉質不太冧，還加了幾條通菜！good。最後杯青0 soda，都係差soda 竟然冇氣，你話有幾好！真係不再勝了。 
smile	全香港最好食嘅Pizza! 我唔係好鍾意去啲連鎖大餐廳，因為有時啲菜式太商業化，反而去啲unique啲，細細地但又俾到驚喜你！ 呢間Pizzeria Italia係我食過最好食嘅Pizza餐廳，佢有好多唔同嘅pizza俾你揀，仲有大細size可以滿足唔同食量嘅你！  餐廳細細但好好坐，啲waiters好好禮貌同會介紹吓有咩好食！ 我就鍾意食有pepperoni加重chesse同辣椒(唔記得個名！)  仲有佢嘅沙律同前菜都好好味，好新鮮！  最好就梗係約齊班friend一齊食就可以食多幾款！ 
ok	平民早餐 一早唔知食咩好，就行左入美心，叫感個粥同炒麵餐。 其實喺美心食早餐，一啲都唔平。 但係呢個價錢，呢個速度，呢個口味算係咁。今日個粥，濃咗啲，冇之前咁稀。 炒麵同之前一樣油，但份量比我上次多左4分1度。 呢間美心沖嘢飲，時好時壞，今次呢個奶茶就有啲澀啦。唔知幾時先可以穩定到個水準呢？講真沖嘢飲來來去去都係果啲。 值得一讚，係姐姐見到我拎住一喼影相器材，即時問需唔需要幫手拎餐埋位，仲時幫手搵位，實在難得。今時今日，仲有呢啲服務態度，太好了 
cry	失敗中既失敗 新年流流冇咩糖水舖開，呢間潤一潤咁啱經過，新開張一牌都未試過，就入去坐低試下啦！ 糖水款式好似幾多，不外乎左搆右搆，叫咗個 紅豆沙豆腐花，薑汁黑糖芋圓豆腐花，再加多個邪惡既心太軟！ 紅豆沙豆腐花﹕紅豆沙冇乜紅豆，數埋唔知有冇30粒，兩湯匙都無，個湯甜咗少少，見到有陳皮但唔香！豆腐花似係百福貨色…失望！ 芋圓豆腐花﹕唔使講果D豆腐花又係百福貨色，芋圓先恐怖，散散地一啲都唔煙靭，都係失敗，唯獨是個薑湯好夠薑味。 食完呢兩個甜品都心太軟都未嚟到，真係等了又等。見到廚房開始同個心太軟脫模，諗住有得食，點知佢整極都整唔到出嚟，搞咗一陣，脫唔到模，最後心太軟就分體，店員同我講要再等，其實前後已經等咗成15-20分鐘，所以我哋決定放棄，反正佢啲甜品都唔似會好食得去邊。 整體嚟講，我就坐得唔係好舒服，不過依家啲糖水舖一般嚟講都唔會坐得舒服，但係啲甜品唔好食先係重點，又冇賣相……好難有下次！
smile	好滿足既但馬屋 過年前忙到癲左 呢晚收工約左屋企人食飯 佢地提議去但馬屋 一收工佢地就已經去攞位 都唔洗點等就有位 可以食1.5小時 $289 一位 食日本產黑毛和牛～ 火鍋湯底我要左美肌鍋 有豐富既骨膠原 啱哂各位貪靚既女士們 任食既和牛 落order後即切 夠哂新鮮 雪花幾靚 脂肪分佈平均 外面仲有自助火鍋配料 各種丸類瓜菜都應有盡有 當中比較少見既有冰菜同羽衣甘蘭 魚片都幾滑 貢丸同花枝丸都好爽口 最後食埋Haagen Dazs 雪糕同埋限定既芒果糯米雪條 食到超級飽
ok	預約的泰菜 今日忽然好想食泰國菜就即刻諗起泰菜館就即刻打去book 位, 因為店舖座位唔多, 之前幾次walk in去冇位失望而回! 我同阿哥兩個人叫咗四款食物, 感覺沒有以前咁好食.... 豬肉碎生菜包 ~ order 時職員有問我哋食唔食得辣, 我就話少辣, 佢便提議少辣咗先,如唔夠辣就可加辣椒粉! 都幾細心!  生菜包少辣都真係唔辣, 加咗辣椒粉就好好多, 始終生菜包係要辣先好味道! 但就略鹹咗少少! 青咖哩雞肉 ~ 餐牌上mark 有兩隻辣椒, 但都唔算好辣, 可能是咖哩較重奶味, 份量雞肉較少, 如多番啲就更加好! 併盆(細)有蝦餅, 雞翼同埋魚餅, 蝦餅同魚餅夠彈牙, 雞翼味道不過不失! 食泰國菜生蝦係唔少得嘅! 生蝦都新鮮爽口, 如可以凍啲就更加正! 龍眼冰味道恰好, 唔會過甜, 又夠多龍眼肉, 不錯!  
cry	服務差，食物質素低 相隔兩年再幫襯鴻星食大閘蟹， 一位連加一五百蚊 蟹勁細隻，不論公乸膏都好少 其他菜式份量得嗰兩啖，但個碟就大 惟一會食飽人嘅係個羹 再講服務，除左知客禮貌好啲之外，其他全部都不得了 入左座冇人會遞菜單，要自己開聲先有 上菜又慢，食就超快，因為份量真係少得可憐，但咁都食左三個鐘 每上完一道菜嗰侍應搣左張上菜紙後會掉返落張枱度，係掉而唔係放低，單憑呢一點嗰個加一服務費已經可以收埋唔洗俾 講環境衛生，又係一絕，餐具全部超污糟，蟹剪仲有上一手嘅黃油，椅枱更加唔洗講，請侍應倒一倒水好似攞佢條命咁黑口黑面，大佬，你估我想架，你啲餐具真係乾淨到我唔洗過唔到自己嗰關啊，你嫌多功夫就叫洗碗嗰邊做好啲啦 呢間真係頂級食府，幫襯過就知其他食肆係無得比 
smile	小廚午餐 工作需要到何文田，見住何文田廣場裝修後，多左唔少比較貴價的新餐廳。呢間鋪頭前身係KFC，初初裝修緊重以為係東南亞菜，見到寫住Chinese Tapas先知係中式! 午餐每日有幾款lunch set揀，價錢$60左右。用既碗碟比一般茶餐廳精緻，味道average。Lunch set包埋例湯，是日係西洋菜湯，都好足料，唔似味精湯。 散叫菜單比一般茶餐廳特別，例如呢個干炒黑松露黑豚肉河，都有少少twist。一上枱黑松露味超香，朋友本來話等埋我起筷，都忍住要食先。食落夠鑊氣，黑豚肉都炒到封住肉汁，又夠嫩。 餐廳價錢比附近茶餐廳價，但勝在坐得舒服，裝修新淨，唔使等太耐位，服務又唔錯。
ok	簡單格調的cafe 由於前幾個星期之前去到話未開始營業, 而一直都想搵機會試呢間新開既cafe 所以見得閒就入去食個下午茶 tea set大概$38-98 ($98係類似platter, 包2杯飲品) 基本上english breakfast可以失手既機會都好低 因為大部份野都係ready-made 落單之後大概等左15-20分鐘先有得食 而店主 (或者係店員?)過左一輪話無baked beans要換薯仔沙律 事實上... 比較似delifr****賣果類, 沙律醬比較多 太粉而且無咩味, 可能需要加茄汁先好食啲 一般而且炒得比較老, 可以再生少少 太多黑椒 應該算係成份早餐裡面最好食, 可以落少啲牛油, 多啲蒜蓉 其實當日店主/店員都有問我岩唔岩食 我當下只係答左一句ok 因為實質上咁既價錢不能要求太多 但係同區食肆眾多 而且價位高中低都有 如果食物質數唔改善的話 應該都幾難做得長 下次或者會去試下set dinner... 話哂都有杯紅酒/ 啤酒送 : )
cry	唔值呢個價 未食過甘難食嘅咖哩雞脾飯。 間餐廳開正人流最旺嘅位置，地鐵出黎上條扶手電梯就到喇，但係晚飯時間竟然唔使排隊，入面仲大把位，都覺得伏伏地，但係個friend又話個炒蛋係其他地方食唔到嘅，先話入去試下。 先上黎一個叉燒炒蛋番茄烏冬，叉燒呢得4塊，烏冬又淋又無味，個friend浄係食左件炒蛋就話要轉場。 我心諗一分價錢一分貨，我叫左個＄78蚊嘅黑咖哩唐揚雞脾飯，應該都食得落口掛，  點知個咖哩偏咸，雞脾炸到外皮硬過紙皮，入面啲肉又鞋又韌，要用陰力先切得開。成個餐除左個炒蛋同白飯叫做正正常常，其他野真係好唔掂。
smile	nice latte and coffee shop!  今日我去咗鰂魚沖嗰邊做嘢，放工嘅時候經過見到有一間好靚嘅coffee shop，門口出面有好多人喺度影相，但係舖頭入面都好多人喺度排隊買咖啡。 spanish latte 呢一個係我哋之前飲開嘅有少少唔同，佢唔只用牛奶，脫脂奶去沖，而係佢加咗煉奶，所以飲落去係咪特別香甜，重煉奶味，你好啱我呢啲嗜甜但又鍾意飲咖啡嘅人。 caffe latte 呢一杯拿鐵田飲落去好重奶香味，但係咖啡味亦都好出，拿鐵同咖啡既味道同香氣都好平均，水準非常高。 matcha latte 呢一杯抹茶拿鐵好香嘅抹茶味，而且佢嘅抹茶係飲得出好醇，好甘香，唔似坊間一啲所謂用綠茶粉開出嚟，鐘意飲抹茶嘅朋友一定要試。
ok	叫雞早餐 返工前食早餐！去到幾爆場，店家派緊優惠劵，早餐款式幾多，份量有大有細，任君挑選！櫃檯落單後攞單等叫號碼！ 醬燒雞扒+滑蛋+香蜜鬆餅（$24.5）即棄膠盤上放咗食物，好像飛機餐擺盤，雞扒醃得入味但較嚡，蛋真係幾滑（同其他快餐嘅滑蛋比）鬆餅係我喜好，好鬆好香牛油味，外層甜甜地！好味！ 熱特濃豆漿（跟餐加$3）夠熱但唔算濃！無乜豆香！好在唔太甜！ok 店員全部好爽手，我來時係最爆場時，落單同攞餐5分鐘攪掂！  快快手一餐！不過堂食餐具，全部都即棄塑膠餐具！
cry	有C朗牛肉食的牛摩 難得今日冇住家飯食，一於偷偷地出去滾，嗱嗱聲book左青衣城牛摩試下佢個火煱任食放題！七點準時到步，蒲走進鋪內表明訂左枱，店員好醒目地講得出小姓盧，當堂加左分。入得黎牛摩當然要食牛，就揀左中間價每位$199的特級牛肉試試佢實力。湯底尚算多選擇，驟眼睇有蕃茄薯仔、日式味噌、韓式泡菜、昆布清湯同豬骨濃湯...我為老婆點選「完熟蕃茄」再加個壽喜燒（甜豉油味），實行黎個足本90分鐘鴛鴦共拾。 我地被安排坐一張四人枱，夠闊落坐得舒服，立即出去自助區巡下。蔬菜類有白菜、苟菜、唐生菜同蕃茄，菇類有雞肶菇、金菇、秀真菇，算叫「做有得揀，先致係老闆」。丸類有花枝丸、墨汁墨魚丸、冬菇貢丸、蟹子丸同埋牛丸，正所謂弱水三千 只取一瓢飲，淨係試下佢個黑蚊蚊的墨汁墨魚丸。 揀完食材，個鴛鴦湯底黎左，牛肉都好快上枱，一塊塊薄如蟬翼紅扑扑嘅牛肉鋪滿隻碟，立即夾起幾片牛肉放落湯底拾一拾，然後放入口度，真係「頂」字沖口而出！牛肉可以薄成咁？$199一位比d咁嘅牛肉個客食，唔通老闆個良心俾狗擔走左？容許我做個比喻，假如頂級和牛係A5，呢度d特級牛肉一定係C7，因為佢啲脂肪比例同球王C朗一樣低過6%！你睇塊塊牛肉薄葉葉咁仲薄過啲人情，叫佢做牛肉紙都絕不為過。由於脂肪比例極少，所以要切到極薄，導致食落口度一d牛味都冇，當片牛肉通過你喉嚨果陣，鞋到簡直好似吞緊塊枱布落肚，腦海入面頓時浮現出果啲只會响National Geographical先見得到生活响非洲大草原骨瘦嶙峋嘅牛畫面，真係想搵愛護動物協會介入睇下啲農夫究竟比咩飼養d牛食。我好負責任咁講去攞兩舊水出黎去吉野家打邊爐冇咁嬲，起碼有塊似樣啲嘅牛肉比你食。原本任食個半鐘結果食左一粒鐘就埋左單，偷食鴛鴦共拾大計黯然落幕，總結今次跌錢經驗得出四個大字「絕冇下次」。 
smile	紅豆包菜肉包  咁啱經開唐記, 一時口痕又叫左2個包黎食 一個紅豆一個菜肉包 同以往一樣好多人排, 但係好快就有得食 味道唔差, 個饀好熱, 拎上手都好熱 真心唔太識分菜肉同雞包, 其實有肉的包佢的味都差不多 豆沙包唔錯, 好食過街邊包鋪個D, 重點係夠熱!不過D包皮成日痴著膠袋搞到包爛左咁真係... 不經不覺鍾意左食佢D包哈
ok	沒有期望就沒有失望 男友生日，上網見到酒店有生日套餐優惠，所以決定來避世兩日。 套餐包含係酒店餐廳嘅半自助晚餐，即係前菜及甜品任食，另再加主菜。 餐牌上睇落都好多嘢食，而實際上係無咩選擇。 甜品沒有餐牌上嘅精選蛋糕，生果係蘋果同梨。 因為之前都有睇過下啲評論，所以我哋都不抱有任何期望。 煙三文魚嘅顔色好似浸煙水浸咗好耐咁，睇落唔新鮮，亦都吸引唔到我夾落去。沙律嘅味道普通，還算可以。 蝦嘅味道都尚算可以，男友都覺得啲蝦係眾多前菜中來講，算係唔錯 其他枱嘅食客幾乎都係成碟蝦拎來食。 主菜我哋一個揀牛，一個揀豬。 男友以“茶餐廳嘅牛扒”來形容尼塊西冷。食落肉質幾嫩，味道亦不差。男友解釋話應該係浸咗蘇打水，所以塊扒先咁大塊，肉質先咁嫩。好似都幾有道理🤔 到我嘅“豬鞍”，其實即係豬扒。右半邊嘅肉有啲脂肪，所以比較嫩。個食到另一邊就變得好乾好“鞋”。成碟最好味嘅係粟米🤣 來到甜品，椰汁糕清甜爽口，奶凍好香雲尼拿味，不過口感似係燉蛋🤔 另外仲有餐湯同埋中式糖水。都係兩樣可以話係好味既。餐湯係羅宋湯，仲有好多蔬菜係入面，絕對唔係清湯寡水！ 木瓜雪耳都好足料。我去盛嘅時候已所剩無多，但都仲可以有雪耳＆木瓜。 其實餐廳環境唔錯，但食物方面可以有更多進步空間。不過因為係套餐，所以一開始就不抱有希望，所以亦不算失望。 最後生日套餐仲送埋生日蛋糕。蛋糕係芝士蛋糕，味道亦不錯，食落唔會太“流”。當係飯後甜點都不錯  
cry	經典食物冇曬 畀大家望下而家宜家家居餐廳嘅餐牌， 熱門野食一定係宜家家居肉丸配薯蓉薯又香又滑。 有得買急凍的返屋企焗熱黎食，但係已經冇咗粗薯角，薯條，小食拼盤，雞翼呢類比較唔健康嘅食物。 唔知道係我太耐冇食宜家家居餐廳，呢啲唔健康嘅食物早就消失咗好耐，定係宜家家居現在就打算走健康路線唔提供呢類唔健康食物。 食咗肉丸蔬菜餅同埋闊條麵。 人流依然好多，依然一家大細都會喺宜家家居餐廳食嘢， 依然係晚餐抵食之選。不過，對我嚟講冇咗唔健康嘅食物，呢間餐廳吸引力大減   
smile	🌹beauty & the feast 復活節其中一項活動就係high tea, 是日揀咗山長水遠嘅迪迪尼，無非都係因為個tea好靚好吸睛，影相呃like一流  美女與野獸套卡通我細細個已鍾意，所以呢個tea以佢做主題真係食正條水。玫瑰造型嘅士多啤梨rose mousse同紅菜頭豬肉批有樣有滋味，pandora字樣嘅芒果mousse tart亦好鮮甜，反而Belle條黃色晚禮裙(檸檬曲奇)雖然個look最靚，但就平凡啲，只係微甜帶檸香嘅糖霜曲奇，不過都算鬆脆嘅。。另外冇影到相嘅蟹肉蛋白都好鮮味好正，鹹得嚟又滲少少甜味，暖暖哋又滑口。米奇頭scone都ok,拍得住出面5星酒店tea set水準，唔會太硬掘掘~ 嘢飲方面就前面矮啲嗰杯(唔記得咩名)好飲啲，飲落有幾種層次，既有甘筍味亦有芒果汁嘅香甜。後面嗰杯就好似士多啤梨梳打咁，都幾爽口。
ok	黯咩然銷咩魂飯 相信好多人都睇過「食神」呢部電影，今日專登泥試食呢個*黯然銷魂飯*。 先講排隊等位個人泥講真係唔係好鐘意唔拿號碼企係到唔可以走開呢種呆等，晚市基本見到就唔想排，所以今日seafood痕排一下午市。 主菜黯然銷魂飯是厚切叉燒加隻蛋 蛋ok有蛋汁味道都似家常菜 黯然叉燒表現就相對黯然，喜歡食柴一點既我還可以。有燒香過既味道，鼓油汁有調味過類似蔥油味都不錯 奶茶是雪凍個種不加冰，口感是香滑 「常餐叉燒意」相比較黯然叉燒是有段非常遠距離。如果喜歡吃更柴口味既朋友可以一試。擺碟方面相對有心思，從擺碟呢方面可睇得出廚師相當有heart，個大字差點比佢大到。 炒蛋口感幼滑，常餐整體表現平穩 
cry	越黎越差 開頭食都覺得幾好味。乳酪幾滑。酸味又ok。價錢都合理。。唔知係咪隔黎開左同類型既鋪頭。質素開始無之前甘好。乳酪無甘滑。又食到有啲冰粒既感覺。好快就溶。。。同埋而家都無咩酸味。。而家甘既價錢。不如去食雪糕啦！ 
smile	食點心好地方 因為陪老公去杏花邨打波，打波前當然要搵D嘢食有氣有力先可以打波嘅 去到見到商場有部分做緊裝修所以就去另一邊揀餐廳，見到間舖頭小小嘅食點心嘅地方就行咗入去試，又估唔到質量唔錯。4個人都係食咗不夠300蚊 炸物嘅點心都係新鮮炸起，又唔會炸到黑萌萌 蝦餃個皮都夠簿，燒賣都唔錯，有個娥姐蒸粉果勁多花生味道又好 豐料蒸蘿白糕D蘿蔔超多落少少胡椒粉 木魚燒茄子不過不失，珍珠雞餡料夠足，鳳爪排骨飯D飯唔會蒸到濕淋淋，鮮蝦腸粉個皮都可以，每人都係收4蚊茶錢又無加一，可以滿足我食點心嘅地方 
ok	一間唔錯的連鎖餐廳 個日岩岩瞓醒 就想搵啲野食   就落左去桃園食飯   叫左份咖哩牛腩飯食  一入去坐左門口附近一張卡位  張枱未抹過   我即刻叫個Staff幫我抹   都接受到 個飯到左之後  想拎匙羹食個時  裝銀器個兜兜入面無匙羹同紙巾  又係叫人即刻換比我  不過都係無紙巾  我就用私家貨 首先 個咖哩好好食  辣度有啲唔夠 味道整體都比你地平時出街食嘅咖哩高質  牛腩食落去都正常  咖哩入味  薯仔我就欣賞佢無削走個皮  好有質感  幾特別    而個飯我就 可能係  人地收工關係  飯都放得好耐   所以好多飯都硬嘅  我見人地收工就無叫人換  唯有係咁 ps 落單時叫個staff幫我  多飯多汁    都無做到     非常唔夠食  呢個價錢 份量都咁少  可以改善下      整體黎講   都好食嘅  值得一試 
cry	8:15話last order 今晚7:50pm入座，同我地講限90分鐘，落完單5分鐘上哂，已經心叫不妙，沙律同冬陰功可以理解一早整定，但個炒金邊粉肯定齋撈冇炒過，串燒表冇燒過肯定就咁執上碟，味道當然差劣…  8:15pm，個女經理走黎叫人埋單話last order，我話"吓？坐咗唔夠半個鐘就last order？"，女經理直行走咗…  8:20pm，輪到個男侍應走埋黎話last order催埋單，我入座只有半個鐘咋大佬，個男侍應仲話佢地要收工～  請問新都會d餐廳係咪都咁早收？ 入座時同我講90分鐘，結果25分鐘走黎同我講last order，估唔到7:50人座已經阻人收工～ 難道佢地老細唔喺香港，所以成班圍威喂？ 
smile	土瓜灣韓燒首選 黎到土瓜灣突然想食韓燒 就上OpenRice求其搵咗一間 叫咗個橫膈膜 同埋豬五花腩 價錢都係200 $300左右 未到正正常常不過不失又唔覺得呢好好食 叫咗兩支啤酒跟住啲侍應幾好送咗一支俾我哋 如果係簡簡單單聚會都OK因為環境唔錯  如果追求一啲好好食嘅韓燒咁就可能未必啱喇 另外佢哋啲擺設好得意好似啲豬肉佢哋係用一隻金金地黃黃地嘅豬仔盤擺着嘅  店員服務好好仲會教我地點樣少啲肉有陣時會得閒行過嚟幫我地返下啲肉同埋換咗個燒盤  另外都仲有叫咗炸雞我覺得炸雞就比較一般啦雖然佢個名都幾似韓國嗰啲味但係呢隻雞就偏硬同埋唔夠Juisy  不過有樣嘢我幾鍾意嘅就係佢哋啲錢財都好好食同埋有好多款大概八款左右比起炑八前菜嗰啲我覺得呢間好食啲 
ok	咖啡是亮點 態度親切 油塘假日早餐冇乜選擇，墾丁位於商場的角落，比起其他店更享受到寧靜。   墾丁主打台式早餐，肉燥米粉為粉麵主食之一。不過依家新加埋沙嗲即食麵，蕃茄通粉，更多選擇，更大競爭力。 同樣係大快x集團，早餐價錢差唔多，唔需要自己搵位排隊拎野食。座位有足夠空間，唔會同陌生人手掂住手食。 除左情深推介凍咖啡，有粒粒碎冰，濃濃咖啡香。 仲有得自己控制糖既比例。   早餐要加錢食多士？依度講緊係配搭奶油豬！唔洗加錢！唔洗早餐搵唔到冇得食！ 食完我地係大本型商場走走逛逛，不經不覺行左個幾鐘，十分寫意。 尤其與叮叮，漫步生活館，發掘不同新功能文具，訴說兒時的小嗜好。  
cry	期望會帶來失望 印象中麻布茶坊係幾好食既店鋪，細個係門口見到佢大大個沙冰，未食就先覺得興奮啦，但唔知係咪連鎖，愈開愈多間分店既關係，呢兩年既食物水平開始失水準😕。 今日同朋友食完夜晚想搵個甜品食下，講起以前成日食呢間野，就決定試下而家係點啦！點知。。😕😕😕😕😕 我叫左個抹茶雪糕配炸蕃薯，個蕃薯食落感覺炸左好耐，咬落都幾油下。而個抹茶雪糕都冇咩抹茶味，普通一球手作之店都一定香過佢。 朋友叫左個朱古力香蕉沙冰，係面個舊雪糕好甜好甜。。但又冇咩雲尼拿味，而底個堆沙冰就不過不失，如果無左上面舊雪糕應該會好味好多。 總既黎講，其實沙冰尚可接受，但食雪糕就真係唔好期望過高了。
smile	性價比💯嘅西餐 婚後保持每星期至少一日同媽媽約會 今個星期就黎個brunch dating  媽媽話有間西餐廳佢想試 我就做孝女陪佢啦  媽媽就單點主餐牌上嘅日式醬汁西冷牛肉飯  原來都包餐湯同餐飲 好抵食 是日餐湯係羅宋湯 食到大大小小嘅牛肉 好足料  面層鋪滿全熟西冷牛肉 醬汁甜甜地 幾開胃  溫泉蛋置中 蛋漿流入牛肉與飯之間  混和後享用 日式fusion西式 非常特別 我就試午餐嘅紅酒燴牛尾飯 目測五件牛尾 肥瘦均勻而且肉質軟嫩 無出現過老或者過韌 牛尾被紅酒燴過後變得香甜  咬落口感受到紅酒嘅醇香 將醬汁撈飯更為惹味 飲品媽媽揀咗野莓之森 藍莓同薄荷葉作調配 佢話味道上有啲似利賓納 但相對減甜 而且飲嘅時候都會有陣陣莓香  我就想學人養生 揀咗熱飲Olive鮮果茶  原壺水果茶以蠟燭燒熱 保持茶飲溫度 茶壺內載有火龍果 香橙 士多啤梨砌粒  果香以及天然果糖被熱茶逼出並滲透於其中  最後我地仲試埋蘋果金寶配雲呢嗱雪糕  上檯時熱辣辣 帶濃烈肉桂香 杏仁脆口 內層鬆軟  配合冰凍雪糕 口感更有層次 媽媽話好鐘意呢間餐廳 性價比高 服務質素又好  下次要帶埋爸爸黎試晚餐 
ok	質素唔係好差，但性價比不高 岩岩係附近做完野，有個空檔時間，就去醫醫肚！ 行過見到間高級小小既茶記就入去試下啦。 價錢屬中上。 奶凍茶，茶味太重，偏苦，唔喜歡太苦要叫多奶。 吉烈豬扒芝士撈伊麵，麵太冧，無咬口。 芝士味唔濃，但我覺得岩岩好。 吉烈豬扒都夠鬆化，而且夠脆，味道適中，炸粉唔算厚。 會跟多個湯比你，如果太杰可以加落去，比較細心！ 質素唔係太差，但價錢備貴！
cry	社會怪現象之越難食越多人 經過了八個月，小弟終於忍不住要為此餐廳留下第一個食評。 因為之前呢間餐廳係無資料架！！！可能難食到D 人不宵幫佢開一個檔案。 自問自己口味都唔會好高要求，有得食就可以。 但此餐廳無論任何一道菜都可以咁難食，真係好少見！ 我每一次也是被迫幫襯，因為叔叔同事們太唔鍾意諗去食乜， 久而久之，就次次都去呢間極品餐廳！ 今日叫左咖哩肉片飯，呢個只係純把汁淋上去就係啦！ 坦白講，食左咁耐，真係樣樣餸都好難食，連杯檸茶都係唔好飲！ 唯一可以講佢算係平囉！由於呢個原因，所以中午時份，成日都爆滿， 可能因為近期保險公司開左，勁多人係度返工的原因啦！ 真係總結一句，只要你平，幾難食都有人會幫襯你！ 服務態度緊係差到無朋友啦，有一次同事同個伙記有碰撞， 個伙記仲要惡到放到一百蚊叫我同事走！嘩！好勁呀！ 
smile	舊舖已改名為Shining Stone 前幾日黎過呢度食野(舊舖已改名為Shining Stone)，order左以下既dishes： 麵包籃 呢個係送既，D麵包係D好厚兼起晒角既多士，我個人就鍾意軟身既麵包多D。附埋麵包上既galic淡淡地，幾香幾好食喎，之後我地仲用佢黎配Salad食tim。 Smoked Salmon Salad 煙三文魚都算幾大塊，而且幾香煙燻味，D沙律菜都好新鮮好爽甜。 Italian Meat Ball Risotto D肉丸超大粒，risotto煮得超淋，好似食緊薯蓉咁(其實我好懷疑佢地係咪真係畀錯左薯蓉，因為真係一D口感都冇....又可能我唔識啦)。好在個sauce辣辣地，我幾鍾意。 Spaghetti with Spinach & Cheese(大概係呢個名....) 其實原本係想要Ravioli既，不過侍應話arm arm賣晒，而且制作需時，就問我地要唔要改配意粉，咁我地都冇mud所謂既。佢既芝士味唔太強，對我黎講就係arm arm好囉。菠菜煮得幾淋，我就最喜歡食ga喇。個sauce都幾creamy，唔錯ga。 Mille Feuille with Raspberry & Blueberry 其實好似Napoleon呢類酥皮野我一向都唔太好，因此除左D莓好新鮮之外我對呢個dish都冇咩印象lu。 Chocolate Pie with ice-cream 呢個係hot dish，配有普通vanilla雪糕，Pie裡面有雜莓蓉，不過我就覺得唔太夠甜囉。 waitress好nice而且好helpful，做野又有效率。雖然食物唔算有驚喜，不過o個度既氣氛就足以令我地好enjoy餐飯喇～ 
ok	環境幾cute 食物正常  夜晚都keep 住有人入，但又唔洗等好耐就有位。 半筋半肉牛肉麵，味道還好，份量都唔細，牛肉ok,係個筋太林，少左個種彈牙jelly 膠質。 我會覺得佢係一個合格ge 牛肉麵，價錢六十幾蚊。加左廿蚊有一大杯珍珠奶茶，叫做招牌，但感覺冇咩特別。（半糖少冰冇茶香） 嗯，飲奶茶還是要去喝茶店😂（定係要求太多） 仲有細碗魯肉飯，都唔細碗！（$39) 但食落少左d 油香😆（可能食過其他有對比）  結論係普通一餐唔係貴都okay ge. 😆
cry	味道正常但完全唔值 第三次黎鯉魚門食海鮮，今次諗住試下另一間，就試左呢間啦 今次叫左海蝦伊麵、扇貝、豉椒花甲、油焗奄仔蟹。 其實佢d 食物都ok 既，但如果比起佢隔離d 店舖，就差d lor! 蒜蓉粉絲扇貝 d 粉絲好乾，而且太油，唔香口 仲有個豉椒花甲炒得極普通，普通大排檔都好味過佢 最出色就係個蝦伊麵，但加個麵要成58蚊，之前食附近o個2間都係40蚊ja! 最唔滿意係70蚊一個人，但係湯牙生果牙都唔送，人地其他70蚊都有送la 而且佢d 小食得碟花生仔，要成20蚊，加埋茶介、加一加加埋埋 已經300幾蚊 我未食都已經三百幾蚊，再加埋d 料成600幾蚊 2個人食成900幾蚊，都仲要係正常既飽度咋! 900蚊呢個價錢夠我食碟龍蝦再加多幾個餸啦!上次我食鯉魚門最入面o個間(唔記得叫咩名，正係知個阿姐叫牙may) 龍蝦伊麵、魚同花甲都係600幾蚊，而且仲要飽到唔想郁，仲要送埋湯、生果，服務一流! 今次呢餐真係完全唔抵牙，以後都唔會再幫襯! 
smile	石鍋飯~ 食過炑八好幾次, lunch 同夜晚都食過 水準都幾穩定呢~ o係油塘依間分店係 o係 food court o係 food court 食烤肉都幾有趣 不過我今次冇食到烤肉 食 o左個石鍋飯同牛肋骨煲 白飯係另上, 有兩個前菜同飲品 牛肋骨煲上 ge 蛋絲, 蔥絲同芝麻好香口 襯托得成個煲好靚呢  牛肋骨大大件, 煮得好入味 而且輕易就骨肉分離好軟腍 冬菇超厚, 咬開好 juicy! 泡菜同醃蘿蔔好爽脆 尤其是個蘿蔔, 我好中意食!  石鍋芝士烤牛肉蓋飯 ja ja 聲, 熱辣辣 不過有個木托托住好安全 石鍋入面 ge 芝士超滿 襯住熱力拌勻 d 芝士 每塊牛肉 ge 芝士都有拉絲效果呢, haha 勁惹味 ar, 撈飯真係 o岩哂! 我覺得 d 飯都特別飽滿有咬口呢 如果食烤肉 ge 話, 依度 d 枱都有爐 ga 感覺都冇咩油煙幾好坐 
ok	黃薑做食材 差不多每天收工都經過此食店門口，都有些好奇緬甸菜究竟是什么味道，率之今天就去揾出答案來，二人點了三款食物，有兩個係signature dish，一款係紅燒豬腩配＋7蚊改了椰香飯，奇怪在啲飯吾係熱嘅，但好香椰子味，腩肉吾鞋，    另一款係招牌魚湯米線，魚湯無平時飲開嘅奶白色，吾太濃味，食吾出有魚味，材料有魚片，豆卜，飲了一小碗，吾覺口喝想飲水，應該無乜味精，最後加多份薄餅，用咖喱牛腩汁點來食，我就覺得點豬腩個汁好味啲。 整體50幾蚊一碟飯，吾包飲料，可接受啦！ 再食就要過一段時間。
cry	令人失望 特登黎食長腳蟹，令人失望到爆，令家人都失望。破壞晒我地餐開年飯。   長腳蟹用蛋白花雕蒸，花雕味好淡好淡，搞到兩頭唔到岸，唔好味，早知一開始就唔要。蛋白間直不知所謂，超薄, 有相為證，而且冇乜味，諗住係燉蛋嗰種，點知係好少蛋，同埋係實的的既水煮蛋咁，不過冇蛋白  蟹蓋啲膏又少又臭，係好臭，唔係醒，臭，佢用啲蛋白鋪係個蓋同蟹膏，加上好淡既花雕味，加上蟹膏既臭味。 嘔  之前係另一間海港食過，整出黎完全唔同樣，係好好食，所以先帶屋企人黎。  服務差、冇人理，可能新年人多，其他餸正常ok, 不過我唔會再來。  
smile	《蠔食除夕夜》 除夕夜當然要捉埋另一半去食返餐好 唔想去人多地方，就近近地去樂富食個西餐 呢間餐廳最出名係有10蚊一隻蠔，除夕夜都會繼續有，仲要冇任何最低消費規條 今日餐廳限定蠔係南非蠔--Namibia 肉質較豐盈，食落好creamy得嚟鮮甜，海水味唔重又唔太鹹 之後會有陣金屬味after taste係喉嚨徘徊久久不散 最後兩個人一共食左30隻蠔   前排鹹蛋黃風十分流行，呢到有款鹹蛋黃意粉當然要試下 鹹蛋黄真係好濃郁同足料，仲會煮到起沙的，怪不得叫黄金意粉 每條意粉都掛上黄金 鹹鹹香香十分惹味 意粉煮得幾煙韌，而軟殼蟹炸得肉嫩香脆 融合中式材料同西式煮法，中西合璧十分特別，不過份量就較少  總括黎講: 10蚊生蠔真係好抵食 食物質素都唔錯，環境服務令人較急速，性價比中上
ok	普普通通嘅拉麵 2019年1月30日 今日收工老婆話想食拉麵，一年前都嚟過呢間餐廳食嗰時啱啱新開張都OK。 反正順路所以就再過嚟試吓。拍低架車喺出面食完就走 環境唔錯嘅坐得幾舒服落單又方便用tablet 落單.夠晒環保夠晒快捷 拉麵味道唔錯。湯底就會淡些少。可惜我唔太鍾意咁肥嘅豬肉。如果豬肉瘦些少就一流了。價錢算便宜 呢個係老婆話要叫嘅雞翼。$30得3隻雞翼稍微有啲貴。唔係太抵食 但係味道都唔錯幾有口感同埋香口。 整體來講唔錯。 
cry	不可一，不可再 1. 蕃茄湯。蕃茄湯？根本係蕃茄醬溝水，超酸超咸，係咪落糖變落鹽？裡面又無料，真係純蕃茄醬，超唔掂。飲左4啖，放棄左。 2. 上餐速度。遲黎先上岸，整完幾個薄餅都未出到到我碟意粉，如果你話薄餅係預先整定，咁我無野講囉。仲要，第1次上係俾錯左隔離再隔離張台碟粉。 3. 服務。禮貌係ok, 不過唔夠醒目。我叫2人餐，黎左碟拼盤後，要舉手先識俾2隻碟我。食完叫左餐飲，又唔識收台。埋單時之前d碟仲響度。 4. 食物。質素係ok的，除左之前個湯之外，其他食物賣相味道都唔錯。唔通真係慢工先出到細貨？唉。 5. 環境。哩個無得講，因為望住個海(雖然係工廠景)所以係靚的。只係。。。唔該其他野配合返呀唔該。  結論，無下次。sorry. 
smile	平日午市套餐抵食 晏晝想食拉麵，專登去咗寶琳呢間霸碼拉麵食。因為係平日，佢有午市套餐，而且都幾抵食。我叫咗個灸燒豚肉味玉拉麵配三件羽根餃子，連埋汽水都只係$68，汽水可以自選。拉麵算大碗，豬骨湯底好濃郁，豚肉好大塊，而且燒得啱啱好，唔會太硬，呢個價錢連埋嘢飲都真係幾抵食，不過略嫌拉麵煮得唔夠淋。同行朋友叫左厚切叉燒味玉日式咖喱飯，連埋波子汽水總共$52，係日式拉麵餐廳來講，呢個價錢連埋嘢飲仲要係波子汽水都真係幾抵食。不過日式咖喱有少少辣，但對我來講都係接受到嘅，見佢塊叉燒都幾大塊，容易咬開，唔會太硬。要留意番佢呢個午市套餐只係星期一至五，可能因為係冇乜人係呢個時間食，所以會比較平，而且佢間餐廳都冇咩人，座位算寬敞，而且侍應服務態度都算好。如果冇午市套餐，佢一碗拉麵都要80幾蚊，算係正常價，不過有套餐就唔會咁食。😬 
ok	推介丼飯😋 三點幾入座，因為新年期間冇下午茶供應，所以就嗌咗三個午餐，同埋一個海膽拖羅蝦之戀。   首先推介三文魚甜蝦親子丼，有兩隻甜蝦兩件三文魚同一大堆三文魚子。刺身都算新鮮，最鍾意就係佢嘅三文魚子，好甜好好食。另外燒豬頸肉拉麵嘅豬頸肉份量好足，拉麵幾有彈性，豬骨湯底都夠濃。不過，特選鰻魚丼定食剩係得一舊鰻魚，雖然味道唔錯，但係就唔係好夠送飯。 跟餐嘅壽司同埋茶碗蒸味道不過不失，冇乜特別。最大問題係佢跟餐嘅三件刺身，非常之淺色，感覺好似擺咗喺雪櫃好耐搞到甩晒色咁，同親子丼入邊嘅三文魚有好大分別。佢嘅海膽拖羅蝦之戀，睇相以為好大份所以要$58 ，但係嚟到個賣相就有啲差，啲三文魚都係好淺色嘅，拖羅有啲乾，冇咩味，唔係咁抵食。  如果大家真係黎食嘅話，建議嗌佢嘅丼飯，好味啲又抵食啲。
cry	重口味雞肉 之前食過呢間嘅搖搖便當盒，學生lunch set只需$35，我覺得又抵食而味道又ok，所以今次特別帶同事們再嚟一試佢嘅學生lunch😌(身為在職學生，就係要用盡學生優惠😜) 然後發現lunch menu轉了🤔而家冇咗搖搖便當盒了。 最後我叫咗雞肉石板燒。 雞肉份量多但有點碎🤔而且調味料落得重得濟啦，所以好咸好重口味😂 其實本身35蚊一個lunch連飲品，價錢上睇落係抵食嘅。但今次呢個真係太咸😶 我想要番上次食嘅韓式搖搖便當呀😶
smile	最愛的刀削麵店 如果平時喺peak hours，門口會有長長嘅人龍，每次見到都想試下，今晚見到冇咩人就即刻入去。 8點幾唔洗等位，不過入面都仲係滿左一半人，我就揀左食 麻辣金沙骨刀削麵，麻辣配上蒜頭，辣得好過癢，強烈推介！ 分餸咁上台～鐘意食刀削麵既人應該會好滿意佢既口感同味道 金沙骨一共有三舊，都比較大塊，不過最正係佢即叫即炸，好鬆脆爽口 另外再叫左個麻辣炸雞翼做小食 一共有五隻雞翼 都只係30$ 價錢係合理水平 味道好夠味 而且上面有辣醬 如果唔食辣既可以整走佢都得 但係我更係將辣醬同生撈蒜埋一齊點黎食 PREFECT!!!
ok	偏貴嘅西餐廳 佛誕暢遊南丫島 一到站就搵地方食少少野 想食西餐就入左去 裡面冇咩人 環境幾優雅舒服 一打開menu 都幾貴喎 每一個set lunch都$9x 反正個個之前都食左野 最後5個人share 3個set 蒜蓉包 先黎個蒜蓉包 不過不失 合格 粟米忌廉湯 飲得出佢係自己整嘅 裡面好多一粒粒嘅忌廉 同埋好creamy 跟住坐左大半個鐘先黎個海鮮飯 海鮮炒飯 裡面又有我唔食嘅洋蔥=.= 海鮮飯好普通 有d淡仲有賣相好寡 可取之處係多海鮮 青口魷魚蝦帶子 雖然唔太出息 成碟飯份量的骰 食完一碟又等左一輪到天使麵 煙三文魚芝士天使麵 呢個係成餐最好食嘅 好creamy好香嘅芝士 而佢地用嘅芝士係酸酸地嘅 出奇地同天使麵好合拍 GOOD 份量又係少 食完朋友都話想再order 芥末忌廉海鮮墨汁麵 相比起雖然冇天使麵嘅好食 但都唔錯 芥末唔係好辣 亦都冇蓋過忌廉嘅creamy 而墨汁麵煙韌 都唔錯啦 埋單$3XX 唔記得食左幾多 因為最後要我地最低消費$20 唔可以以總數計 所以另外要order多2杯飲品 服務 上菜係龜速 整得耐但上菜時又唔係特別熱喎 餐廳又唔係多人 做咩要整咁耐呢
cry	不可一，不可再！ 當日我同朋友倆人打算4點幾去食個tea，結果行到過去，員工就話佢地落緊場未夠鐘開，但亦冇同我地講幾點會開返。之後我地上網睇，唔見佢個網有寫落場時間，只見6點開始有得book位，咁就估佢係開6點。  6點零鐘返到去，好快就坐低咗（室內位）。 間餐廳嘅裝修係幾靚，同埋佢亦好多文宣，不過就略嫌比較逼同細，同網上show出嚟嘅有差別。 原本朋友想食all day breakfast, 結果店員話冇得食，已經有啲無奈，呢碟咁普遍嘅菜式我都係第一次聽到cafe話冇得賣。同朋友每人叫咗個意粉，等嘅時間好短，但上菜時，賣相唔係特別好，同埋份量真係好細。諗住佢味道好的話都仲值得，但一試，真係非常之普通嘅意粉，仲要有點硬，啲餸亦好普通好少。我同朋友嗰碟都係唔好食，仲要每碟都成$160，真心唔值。 另外，餐廳店員嘅服務態度真係有好大改善空間！坐低後一直覺得店員冇乜理顧客感受。我同朋友飲完水，從未試過主動幫我地加水，每次都係要我地叫到先識加。但當時大約4-5個店員（未計廚房）都只係大部分時間係度傾計，更加見到有一個係出咗去坐低食煙，令我地覺得感覺不太被尊重。 食完意粉，店員極速收咗我地嘅碟，加水又唔見佢地咁主動...... 呢點真係好失望，呢間舖頭憑咩要收客人加一服務費？ 以咁嘅價錢，出面真係食到質素好好多服務又好好多嘅食店 我地最慶幸係我地冇叫嘢飲，唔洗經歷幾重失望😞 嚟食之前，已經聽到有朋友話呢間唔好，只係我地仍然想試下，因為見佢都幾多好評。 希望大家唔好再比網上宣傳手法呃咗去食呢間嘢。一間好嘅食肆要有回頭客，首先要識尊重顧客，同埋要好好改善食物水準！ 希望呢間店舖會作出改善！ 
smile	平日搵嘢食 難得平日放假...周圍搵吓馬鞍山有乜好嘢食... 星期六日周圍都好多人...又要排隊... 平日就試吓屋企附近呢間新餐廳.. 叫咗個午餐香茅豬扒飯套餐.. 勁多香茅豬扒...份量好足夠... 豬扒味道好好...唔係太油膩... 叫咗個好特別嘅肉骨茶鴨腿湯麵...肉骨茶味道好好...唔會因為藥材嘅味道太過濃而蓋過鴨腿的味道 ...湯麵條嘅質地好特別...好有口感... 希望下次黎試埋佢嘅海南雞飯...我見隔離幾台都有叫呢嗰飯...應該唔錯！ 
ok	系好味道嘅 但有少少失望 今次系第二次去太古城果間ET買雞食  今次因爲夜晚要反學反到1030先放 就買左C餐 （1隻比 2嚿胸 3隻雞翼 加4款配菜） 我再另外加左一款配菜 同麻辣 113+7+2=$122  簡左 秋葵 高麗菜 萍果 摩芋絲 黑木耳 好明顯可以見到系完全冇落到秋葵 🙂🙂 而且配菜亦都比上次我買半隻雞少（上次四款配菜） 味道系好食嘅 我自己覺得麻辣比起原來果隻辣粉好味啲 但有少少失望 比少左一樣配菜但又收多錢 希望下次吾會咁啦 因為我系外賣反屋企食 所謂真心希望下次吾會咁 
cry	以後不再來!!! 其實我係見到之前d食評寫到好好我先打算去試下 先唔好講我地一入去已經有好大陣酸宿味 咁我同男友嗌左小籠包、羊肉餃、大"老"面同土豆絲 佢上得都幾快同waiter 態度都幾好 不過d 菜真係不敢恭維.... 最好食係個面．味濃左d不過都不錯, d 豬肉仲好好食tim 個土豆絲也還可以．當然唔係北京既口味.. 不過都接受到．不過不失啦 個小籠包先係過份 仲大過酒樓d叉燒包 仲要超級難食．係我食過最worst gei 野 羊肉餃亦唔係咩好貨色.....叫做唔難食姐 其實而間野個裝修好內地feel 而且又臭又唔衛生． 但又整唔到內地既味道 2個人lunch俾100元食埋d咁既野 加上我排左成10 min先埋到單 所以我以後都唔會再lai家啦! 
smile	低溫慢煮鮮味的限量發售真叉燒拉麵，很值得來一試 牛頭角非常唔就腳系真嘅，所以呢間拉麵剔起咗好耐一直都未去到食～😗 之前有機會要去九龍塘面試見時間啱啱好晏就🌄即刻就過咗去食，果然係真正嘅臥虎藏龍 🐯🐉從來冇食過咁樣整嘅叉燒  真叉燒拉麵 ❤️ ($106) 評分：7.5/10. 一場嚟到為嘅就係試吓呢碗每日限定發售嘅真叉燒拉麵 🤗 低溫煮嘅叉燒居然可以程粉紅色 😄 初初有啲擔心覺得望落顏色好似啲豬肉 🐖 未熟咁 😅 查證過之後先發現因為低溫慢煮嘅關係肉嘅顏色唔會徹底變白～叉燒薄得嚟又幾有味，好似攞去燒個啲片片黑豚肉咁，而且真係有好多好多塊 😆 雖然掛得就隨心啲，唔系話好精緻～湯底方面，店家嘅湯底比較淡，同走濃湯路線嘅豬骨湯底有啲唔同 😚 望落少少透明似水，面頭油脂唔明顯，但飲落幾舒服。不過用嘅拉麵就係黃色而唔系白色個種，麵嘅質地相對較平庸 餃子 ❤️ ($35) 評分：7/10. 餃子呢個價錢平過其他拉麵店，餃子餡料飽滿，不過雖然顏色夠晒金黃，但都仲可以整得脆口啲，還好啦  
ok	出色的糯米雞 由於搭7點幾機嘅關係，未到6點就入到機場禁區喇 咁早好多食店都未開，想食翠華架，不過5點幾未開，要6點先開 咁去大家樂買野食啦！ 但早餐都無咩餐可以揀，仲要通粉都已經話賣晒添，咁唯有揀第二d粉麵食啦！ 最終咁叫左個糯米雞同埋沙嗲牛肉出前一丁餐啦！ 以機場黎講，呢間嘅定價都唔叫貴，可以接受啦！唔駛40蚊1個餐 但隻糯米雞居然味道好好，好夠味 個沙嗲牛肉出前一丁，無沙嗲味，只得個辣字囉 熱奶茶呢間唔好飲，無茶味，飲落仲覺得好水添 
cry	一肚火  平時好少寫食評，今次唔寫唔得 第一次食，諗住高分試下 坐低見有羊肉米線又好想食，$48再加三個送(菜，荀，蝦卷)total$74 唔平但諗下可能好好食呢 黎到即刻剩三秒 分量不如想像中多，主打羊肉都係得兩三片 最火的係同樣的食材用後面車仔麵的方法去圈只係$60! 食完俾錢諗住同阿姐講下 點知佢完全唔覺得自己餐牌有問題 只係將個責任推落個客度 話你鐘意圈乜就圈乜 我話我明但係圈前面唔見得我分量有多吖，佢話無可能 我心諗我咁大個人俾咩價錢有幾多野食唔係唔識度呀？ 我都係反映事實 食完已經唔gur，野食又唔係突出 總之唔會有下次 
smile	久違嘅香港味道 聖誕節去澳洲玩咗個幾星期，到最後數日已經想念香港嘅粥粉麵飯，落機後第一件事就係要食港式粉麵！攞完行李出嚟見到何洪記，招牌上所有嘅食品都好啱食就決定一試！其實一直都想試何洪記，不過睇食評發現好多人都話佢名過其實，所以都無食過銅鑼灣嗰間，今次喺機場無咁多選擇就試下！ 我哋試咗爽脆鮮豬潤湯麵同蛋煎蝦米腸。我哋覺得豬潤有驚喜，因為豬潤好新鮮，同埋個生熟度把握得好好，所以入口真係好爽脆！不過個麵細份咗少少，好似幾啖就食完。 一落單，待應就提醒我哋蛋煎蝦米腸製作需時，我哋唔趕時間，所以都無所謂。大約十五分鐘之後就有得食。雖然都係簡單食材，但加埋一齊煎之後都幾夾，有米香又有蛋香。加甜豉油已經好好味！ 總括而言，雖說有人話何洪記名過其實，但佢嘅豬潤係有一定嘅實力！
ok	一嚐出名嘅蝦多士 今日同一班朋友黎到坪洲玩，上黎睇到呢度嘅蝦多士好出名，咁就決定黎試下。 舖頭比較細，檯得幾張，加上今日係星期六所以都要等一陣先有位，入到去因爲我地有好多人所以要分檯坐，佢地嘅坐位比較迫，每張檯下面都有個籃係比人放袋用 應該係因為明白到座位有d窄所以比大家放個袋係籃就可以坐得鬆d。 我地叫左幾個午餐，再叫蝦多士share 食。 我叫左個咖哩牛腩飯： 牛腩大約有6舊，好淋入口就化，咖哩汁係比較稀，少少辣但咖哩味唔夠香。 杯咖啡反而有意外係唔似平時茶餐廳個d開粉沖咁，好香嘅咖啡味。 我老公叫all day breakfast : 老公話個蒜蓉包好好味，夠脆！其他都不過不失。 叫左個xo醬（其實走左醬）豬扒炒烏冬比小朋友食，佢地覺得好好味，仲不停大叫話要再食，一碟大約有5件豬扒左右，味道係夠味嘅，就算我地走左xo醬都仲好夠味又唔會太油。 滑蛋照燒汁雞扒飯：呢個飯嘅賣相好得意，佢隻蛋下面有飯，飯中間就放左雞肉同菜絲。但就 同個名唔同佢唔係滑蛋，不過朋友話都幾好味。 蝦多士：我地揀左跟餐，42蚊有4件加杯飲品，開頭諗住叫一碟share 黎食，但上到檯發現原來一件係十分細件....要叫多碟先得。佢係即炸嘅應該，熱辣辣上檯，但就蝦肉比較少，味道就唔同舊時食個隻。但又唔覺真係好似傳聞中咁好食。 
cry	「伏」「欺」事 老老實實，估唔到第一篇食評就係因為忍唔住條氣唔順，認真打字上嚟。人哋打手有鱔稿費所以樂意打一大篇嘢，我就自問講自己覺得嘅嘢，啱唔啱聽就悉隨尊便。  第一下覺得間嘢環境唔錯，呢個事實，位又夠寬落，心諗佢賣嘅都唔平，有呢啲環境好合理。  到叫嘢食，問題就開始嚟，個女侍應同時落兩枱單，一般都唔覺有問題，但佢就出大問題🤨 將啲單調亂晒，嘢食亂上，而且講嘅係全部嘢食都亂上，唔係一兩碟😑 大姐，你搞唔掂就唔好咁勁咁同時間落單啦，隔離幾枱人都係咁....次次有嘢嚟個侍應都要問幾枱人「請問係咪你哋？」問到佢自己都唔好意思。呢種混亂其實都唔係致命傷，客人包容下都可以嘅。但以下落嚟就令人火滾啦，真係慶過辣雞🤨  先講飲品，杯啤酒正常，有啤酒又有巨峰提子汁味，無咩好挑剔，但杯燒酎，佢唔講我都唔知係有酒精成份，以為係一杯用罐頭開水嘅柚子蜜🤷🏻‍♂️ 咁嘅價錢，證明鋪租真係好貴🤷🏻‍♂️🤷🏻‍♂️  嘢食又係打大佬，個甲羅燒，啲人講到必食，咁就試下啦...恕我見識少，我一直預期有蟹味，但我只食到多春魚味，女友都咁講🤷🏻‍♂️🤷🏻‍♂️鍾意用蟹蓋食多春魚嘅朋友可以盡情試下😃。  個炸雞...除咗粉厚啲，軟咗啲，唔講究嘅話，都無嘢好彈㗎喇🤷🏻‍♂️  雲丹蜆肉卷，望下啲海膽，好似雪糕咁融融哋啦，google 下咁嘅樣海膽代表咩就知啦，都唔費事講。  另一得意之作係個海膽沙飯，一碟細細嘅炒飯，上面鋪咗止血膠布咁大的海膽，十分「惹味」🤷🏻‍♂️食唔食到海膽味？見人見志啦，自問味覺敏銳嘅你，可以挑戰下。個炒飯底我會用三個字去形容，「垃圾」🤷🏻‍♂️ 完全無味，如果話為咗凸出海膽嘅鮮味而炒到咁，咁即係「公我贏字你輸」啲朋友嚟，無得輸，無話可說。$198食個咁嘅炒飯🤷🏻‍♂️  成餐飯，咁嘅價錢咁嘅質素，再諗下個炒飯，又火都嚟🤷🏻‍♂️ 可能你話「人哋主打水產，你都無食人哋啲特色嘢，就話人哋差，係以偏概全」。咁你就去親身見識下啦😉 我夠皮了 
smile	鍾意食雞嘅記住咪走雞  知道葵興站開咗一個新嘅商場，叫做KCC，地點其實好方便，喺正葵興站有一條好靚嘅有蓋行人天橋直接駁過商場，落雨都唔驚啦，呢間咪走雞就係呢個商場嘅8樓 門面其實都幾有日式風格，而裏面嘅裝修都好雅致，空間感好充足，座位亦都好舒服。 六點幾去到，人唔算多，但走嘅時候已經幾乎坐滿。睇一睇餐牌，想豐富少少有二人晚餐，細食嘅亦可揀一人晚餐。今日肚餓想食多啲嘢，最後決定兩個人叫咗二人餐 二人套餐包每人一個例湯，今晚飲嘅係紅蘿蔔蓮藕湯，好濃蓮藕味，唔會一味得個咸味，飲完無口乾，應該冇落味精。 飲完個例湯，個主角咪走雞就上枱喇，用砂鍋載着，上枱嘅時候仲係吱吱聲，分量夠嘅，雞完全冇骨，雞肉同雞皮都好滑。湯底係沙薑味，真係好特別，裏面仲有木耳同埋菜，好入味 另外個西蘭花炒青衣，青衣柳似乎係油泡過再炒嘅，肉質好，唔腥 自選咗一個山楂咕嚕肉，上枱嘅時候好夠熱，每一舊肉都係炸到外脆而內有肉汁，唔會死實實，嗰醬酸酸甜甜，特別開胃。 當兩個人食到好飽想走嘅時候，竟然唔記得咗原來仲有甜品，送咗兩個木糠布甸過嚟，中餐食西式甜品，幾fusion幾有趣。 埋單$228 ，唔使加一。 
ok	蛋糕是精緻，忌廉是重心，但整體但略嫌過份被吹噓 有日好做就 Off 時間尚早夠我揀附近一間 cafe 去打打卡坐吓呢間粉藍色夢幻系 cafe 都比我 bookmark 咗好一段時間 😀 擇日不如撞日決定去兜番轉  店內顏色主調都系深淺不一嘅藍色，小妹發現當日自己咁啱亦都系着住粉藍色衫入去 😙 完全同店舖融為一體 😛  除咗咖啡之外仲有好多款式，飲品 menu 淨咖啡已經有十幾款、不含咖啡粉嘅 tea latte、花茶果茶等～主食Menu 其實都幾吸引，得閒的話搵日再返黎試  Earl Grey Cream Cake ❤️ ($62) 評分：7/10. 藍色暈染成個空間～連 signature 蛋糕嘅藍都係一樣 ☺️ 令我蛋糕標榜無麩質 gluten free，對小麥敏感嘅人都可以食 🤗 蛋糕部份非常鬆軟，好乾身而且空氣感好重～我嫌佢大過輕型，如果 dense 啲有返啲麵粉質感反而更貼近平日蛋糕嘅風味 😅 藍色部份嘅忌廉明顯系少糖嘅，主要都係裝飾性質，中間個陣嘅夾心cream先係伯爵茶忌廉，就特別甜，所以蛋糕嘅重心就完全傾埋咗忌廉呢一面，淨係食蛋糕的話，著實單調 Earl Grey Tea Latte ❤️ ($42) 評分：6.5/10. 我個人就麻麻哋呢杯 Tea Latte 🤔  知道後用茶葉沖茶後，冇咖啡成份，亦都飲到伯爵茶獨特嘅香氣，只不過伯爵茶好似都係唔太啱溝奶飲，唔知係咪配方問題，咁啱兩者混合之後望落雖然有 latte 嘅 consistency, 但係飲落依然比較稀 😮 唔夠平日嘅原味 latte 香滑 其實呢間 Cafe 都紅咗好一排，到宜家竟然都只系得咁少評論實在驚訝
cry	都係頹飯系列 孤伶伶一個人食飯，唯有走來呢個所謂嘅美食廣場，其實都知道好冷清！不過都想睇下咩料嘅，反正一個人都冇乜所謂求其食完走   揀咗呢間試吓，都係啲日式嘅便當，蛋包飯拉麵嗰類型   就揀咗個定食五，豬手便當   好好鬼多毛，拉麵都係買返嚟即煮現成貨，都唔知自己食緊啲乜嘢，幾十蚊頹飯系列，不願置評冇下次，環境抽風系統好差，食完一大浸味，枱冇人抹，真係咪搞，好冇誠意，到豬手都係買返嚟  落去樓下求其搵間食麵仲好，或者去路德圍掃下街 
smile	支持特色小店🙈 上網見到youtube 講完好吸引😍，第一次專程黎但發現星期二唔開。😢😢😢😭 第二次做足功課黎不過冇book枱勁驚冇得食，建議如果想去可以book左枱先 但book左就唔好放飛機🤭 第一次食呢啲類似fusion菜嘅料理，第一個前菜已經覺得幾驚喜，個雪葩幾好食。最正係個蟹肉雲吞，啖啖蟹肉又唔會膩，雖然百幾蚊但都算值得😍must try 不過好似每個月就會轉一次餐牌，我地當日就冇live band，但環境都幾浪漫🌹，啱晒情侶黎傾計或者姊妹談心，小鋪用心經營，值得支持 
ok	味道麻麻只求充飢 叫左外賣自取 要左個2人Aloha套餐(L1) -千島夏威夷雙倍火腿pizza (普通批1個) -脆香雞(2件)  -蒜蓉燒汁雞扒焗飯 -忌廉雞蓉粟米湯 x2 *另追加$30大韓柚子雞翼4件 網上落單後20分鐘就有得攞，算好快 Pizza 味道還可以，但批邊好韌，一啲都唔脆 餡料味道ok 焗飯太多汁 好似汁多過飯咁，汁控既我都要撥左啲汁先食到有飯 味道普通 最好味就係追加$30既柚子雞翼 酸酸甜甜好惹味 可惜只有4隻太少 如果有其他選擇，應該唔會再encore 
cry	海鮮唔鮮，漏單，服務差  難得父親節帶阿爸黎食海鮮，刺身蝦個蝦頭係黑色㗎！一睇就知唔新鮮啦！仲生食！一定食壞人。跟住蒸鮑魚啦，點知蒸完鮑魚一開，綠色發臭，勁惡頂！以為得一隻係咁，點知六隻都係咁！帶子又唔新鮮，啲肉係梅嘅😤😤😤😤😤叫佢換鮑魚，佢話不如你換其他啦。六隻鮑魚換咗三隻聖子，我問點解，佢話本身六隻有三隻係送㗎！🤬🤬🤬🤬嬲呀！ 一開始又唔比gas爐我地燒嘢，下下都要我地見到隔離檯有，問佢地先俾！有無搞錯啊！！！！好嬲呀！！第一次俾負評，真係超級唔滿意！！相信忙唔係藉口咯！！間間食肆父親節都係咁忙㗎啦！ 
smile	自家制果醬無得彈🐕 放假總係想休休閒閒咁過一日，所以就渣車去西貢吹下風發下呆先😴  其實之前都有食過Taro Café, 都覺得d食物味道幾好，而且又舒服仲好有屋企feel🖼 本人唔太喜歡食 All Day Breakfast, 但係偏偏就好中意Happy Tummy, 因為食物配搭都好岩我口味，有煙三魚，最重要係用蕃茄仔，而唔一片片蕃茄 (最怕食一片片既蕃茄） 另外，最值得讚既係個自家制既果jam, 好fresh, 帶淡淡地既柚子，開胃之餘仲可以消下d油膩感，連平時唔太食多士既，沾左果醬之後都令我不知不覺食晒d多士👍🏻👍🏻 誠意送上Taro店長寫真一張😂 佢今日淨係坐係BB車到，所以無乜同佢玩😭😭
ok	好味車輪餅 去美孚探朋友，經過車輪餅小姐無理由唔試下，之前睇網上介紹講幾好食，又每日限4種口味，幾乎日日唔同味，不過入去一問，最快一輪出餅要等9個字 ，但心諗都未天黑，等下啦，比左錢拎左飛就周圍行下等食餅 等左9個字返去遞左張飛仔，仲要識答個落order阿姐，你order左幾個，乜嘢口味先比餅你架 唔記得唔知比唔比餅我呢😄 
cry	不會再回來食 因為工作緣故經過九龍城，打算隨便入一間食肆食飯就算。一入呢間餐廳已經有好大陣味，唔知點形容，大概似廚餘的味道？不過我諗，其實茶餐廳之類嘅點都有啲味唔緊要啦，就打算坐低。 當時係剛剛過咗11點半左右，成間餐廳無乜人得3枱客，個操流利普通話嘅侍應阿姐竟然要我搭枱... 我好無奈，被搭枱嘅食客都好無奈。 其實我食完埋埋單都未夠12點，人都唔多個，使唔使要咁樣搭枱？  我叫咗碟海南雞飯＋凍檸茶。 唔知係咪Ｄ茶吸咗間餐廳味，定係Ｄ檸檬放咗入雪櫃吸味，杯凍檸茶一入口就勁大陣怪味，我唔想嘥就飲多兩啖先走，但飲多兩啖真係想嘔。 海南雞飯就不過不失，個飯係有味嘅飯，正常嘅；雞胸同雞中翼位唔算「鞋」亦唔算滑，但無乜味，一定要點汁食。 隨餐奉送嘅湯都係一陣味，類似唔新鮮嘅菜味(?)，總之就唔多飲得落口。  服務方面，其實都無乜服務可言。 除咗喺充滿空枱嘅情況下，指咗我去搭枱之外，上菜嘅侍應阿姐好快咁將海南雞飯遞咗畀我，過多陣侍應再上菜畀隔離食客，原來那位早過我到而「被搭枱」嘅食客原來都係食海南雞.... (我算不算是遲來先上岸？) 另外，我在眼角餘光「疑似」見到侍應阿姐咳無掩口（眼角看不清，不算好肯定）。飲食業的朋友要保持個人衛生啊！  其實咁嘅環境同服務，lunch time仲敢收加一服務費，我真係唔係好理解。 畀我都真係唔會再嚟。 
smile	幾有誠意的中菜 雖然喺附近住，但係都係第一次食。上網見到有介紹呢間餐廳話係食神推介，都好想來試下炸子雞，但係怕炸子雞一隻已經食飽晒所以一直都無來。後來先知道原來可以叫半隻 就即刻叫埋阿媽嚟食啦 小食係花生+類似炸雲吞皮 都幾脆 菜膽杏汁燉豬肺湯： 每人一盅豬肺湯暖暖胃 冬天岩飲呀！ 杏汁味都幾出，而且都幾足料！有幾舊豬肺同好多菜，豬肺洗得好乾淨  炸子雞：  炸子雞配薯片都幾得意 呢個招牌菜值得一試！！ 因為皮真係好脆 但肉一d都唔乾，有肉汁。而且有雞味，肉質實，唔係冰鮮雞  金銀蒜蝦石頭鍋飯： 個石頭鍋真係好夠熱，上左枱幾分鐘都仲聽到吱吱聲，店員話想食飯焦就等作幾分鐘先再攪拌 果然食到好香的飯焦  摌飯焦果下好爽  呢碗糖水係送的，香芋西米露，都幾多香芋喎，煲到好綿  影左套餐俾大家參考下： 下次過節會再來食的 
ok	燒到醉左  等的時候心急如焚，個肚不停咁打鼓，腳仔軟到快倒地… 一入去唔想諗太多就揀咗個套餐， 貪佢夠豐富。 第一碟嚟咗牛肉，睇的時候唔睇好，燒咗之後都唔睇好，食左之後都係唔睇好，因為真係好差。 帶子尚算新鮮啦! 以下兩個餅未玩之前覺得好期待，玩完之後，覺得好累，都幾辛苦的，而且冇人燒得咁正。 文字燒入面的材料好豐富，味道都唔錯，又香又脆。 另外一個加咗炒麵， 隻蛋煎得太熟 ，好老，啲炒麵落咗炒麵醬好味 ，個質地都好彈牙。 柚子雪糕有小柚子粒，感覺好清新，綠茶雪糕味道唔會太甜太苦， 一清新一少甜好夾。 巨峰提子嗰杯好似有少少藥水味， 另外一杯好苦。 原來兩杯都有燒酒，飲飽食醉 。 
cry	【觀塘】再一次失望 呢間餐廳搬咗之後，曾經幫襯過，但真心麻麻。今次同同事黎再試，再一次失望。  我自己對西餐基本上無咩要求，當然係會按價錢多少而有所要求。  呢間唔平，雖然有買四送一，不過一個餐都百幾，當然用番百幾嘅準則黎俾啦。 呢個係燒雞，雞係多嘅。肉有啲過咸，飯唔算多。  我地有人叫西冷扒，上菜前問哂我地幾多成熟嘅肉，但上菜個陣店員唔知自己拎住係幾多成，入完廚房出黎又唔肯定自己拎住係幾多。 特別嘅咖啡係另加20元，真係唔好加，我唔知自己飲緊一杯咩咖啡，好苦，唔係應該有嘅latte，平時我唔會加糖，係我真係頂唔順，首次要加糖先飲到兩啖。（唔係我一個人嘅意見，另外有人點咖啡係同樣情況）
smile	再嚐城大學生飯堂  咕嚕肉。 6個大男人都夠食！個醬汁調配得幾好，酸酸甜甜的，伴飯食一流！  黃金蝦。 唔好睇張相好似好少，其實都有成12隻咁多！蝦粉漿唔多，蝦殼炸到好鬆脆，我就全隻連殼食，味道唔錯好重蛋黃香味。 椒鹽九吐魚 鹹咗d，想唔點汁食下原味啦，已經覺得好鹹，應該係一時失手落重咗椒鹽，上次食呢味菜都好地地，希望大廚下次輕手d啦😂 火焰蜜味牛仔骨 有賣相、有味道！咁特別的上菜方式，唔講都想像唔到係屋村範圍的餐廳度試到，有女仔一齊食的話，我極力推介呢道餸  蒜蓉炒西蘭花 炒得幾乾身，又夠蒜香！ 明太子炒飯 材料豐富，飯炒到粒粒分明，夠火喉！ 凍朱古力 全台6個人都叫同一款嘢飲系咩玩法？！🤣 的確凍朱系呢度王牌之一，水準keep到！
ok	舊式茶樓飲茶 同一班嘩鬼趁派成績表，閒日殺入長洲，基本上都係食食食！（4大3少）人多食嘢真係好正！乜都可以試！ 到埗大家都肚餓！呢間舊式茶樓係同學仔媽咪介紹，好近碼頭！門口放咗好多大竹籠，蒸緊點心同蒸飯！仲有茶粿！入內店員叫我哋上樓上！裝修比較簡陋，小廚格局！桌布都比較隨意，餐具一定要洗一次，再攞點心卡落樓下攞食物！因為要留肚食其他嘢！所以只揀幾款，要托住托盤上落樓梯都幾斜幾辛苦！ 鹹蛋肉餅飯：鹹蛋鹹香，厚肉餅唔嚡，飯粒先係主角，粒粒鬆軟分明！配埋甜豉油好味！ 鳳爪排骨飯：鳳爪入味，骨肉易分離，排骨比較肥，所以唔嚡！米飯好味！ 冬菇滑雞蒸飯：冬菇淋身入味，雞肉滑有肉汁唔嚡！好味！ 薑蔥牛柏葉：好大份量！足料！牛柏葉有咬口，薑蔥味入味！ 燒賣：賣相比較粗糙，豬肉為主，有肉汁唔嚡！皮薄好味！ 蝦餃：賣相唔討好，啲皮係灰色半透明，餡料足料，蝦肉荀都爽口！ 雞札：無食！ 食物都係舊式竹籠蒸，雖然地方比較殘舊，可以話係風味！其實上咗上層都無乜店員理，自助招呼自己！最後攞點心卡落樓下比錢！ 分開價錢唔知，只知總共$174 舊式茶樓飲茶
cry	嘗鮮毋須來 星期六同屋企人3個去食lunch, 見新開左主打新加坡菜既餐廳特登黎試下。1點鐘時間要排隊等位，大概15分鐘左右可以入席。  當我入到去我當時已經覺得伏伏地，間餐廳已經細，都完全聞唔到香味。不過我地依然按原定計劃點左3個餐2個小食。分別係海南雞飯、魚片喇沙、海南雞喇沙、豬頸肉同烤蔥餅，總共5樣。  1）先上海南雞飯，或者我應該叫白切雞飯先岩，街邊燒味鋪貨色，而且冇油飯，普通到冇得再普通  2）烤蔥餅，所謂既烤餅其實係手抓餅餅皮，淘寶有得買，我食過，100%一樣，來貨一塊幾毫子賣你12蚊  3）豬頸肉，正常烤豬頸肉既味，但依然有野要彈。豬頸肉個汁特別甜，而且刀工非常差，求其切，但味道都叫入得口，正常  4）兩碗喇沙，只能用垃圾黎形容。完全冇喇沙味，唔辣亦冇椰香，合味道杯麵喇沙味完勝佢個湯底。再講配料，魚蛋魚片豆卜係街市cheap cheap打邊爐貨色，我老母街市買過。隻蛋唔係糖心蛋，與圖片不符。配埋油麵溝粉絲，同間野個名相映成趣，鬼咁馬六不知所謂。  5）餐飲都係差，拉茶垃圾，美綠冇奶是cheap餐廳常識吧  成餐飯我覺得好似比人當左傻仔咁，拎d現成cheap食材比你食，烤餅、魚蛋魚片豆卜、豬頸肉樣樣都係來貨就係現成材料，整熟撈埋一碟就收你錢，極度冇誠意。我可以容忍你d野難食，但咁冇誠意當食客傻仔真係忍唔到。西灣河呢個價錢唔係平，但我比劣評同價錢無關，我平時返工食個lunch都成百蚊。以上只係食物評語，已經冇計間鋪d人做野蠢服務差等好耐，真係鬼咁馬六，既然無誠意做飲食我諗你間餐廳都無必要存在 
smile	重點推介 而家飲品店比較隱蔽，喺千色店後面，附近有一芳，天仁茗茶包圍，比較少人識，不過佢啲飲品比其他兩位都要好飲，一試難忘，最鍾意飲佢嘅Baileys復刻紅茶,勁勁勁好飲， 佢係即沖嘅茶包，珍珠好有趙口，比一般嘅珍珠奶茶店味道冇咁濃，冇咁甜比較清新，佢之前仲做緊特價優惠，六點半打後買一送一，細杯裝$22就有兩杯，勁抵！不過由於即沖嘅關係，剩係得兩個人排隊，都要等10分鐘或以上，職員嘅態度麻麻，可以用支付寶俾錢。不過而家新嘅一年好似冇咗呢個優惠，變咗買二送一 
ok	台式牛肉麵 星期五又係唔知食嘜好嘅日子~試下依間101台灣野，位於青衣城二期低層，原來青依層都好多野食, 下次食飯又多啲選擇。 依間唔駛等位, 5個人都可以一齊坐，環境都舒適，食物方面亦有好多唔同選擇，有午餐，有商務餐，亦可單點另加$5有珍珠奶茶。我點左台灣苗栗香辣牛肉麵，小辣，麵係用台灣麵，麵質煙銀，牛肉一黎到個樣好乾，唔會覺得好食，咬落又無想像咁硬，但依然係會黏牙，食左兩舊都唔想再食，至於湯底就牛肉味十足，不錯，辣味略嫌有點小。 珍珠奶茶，珍珠有啲硬，但茶底有茶味，亦好大杯。 
cry	雖然係下午茶但係分量真係細咗啲 雖然話就話三點先下午茶，裡面有位又唔比人入左坐住先，都算啦，過左三點先放人入去。下午茶餐牌唔算多野揀，咁本身都鍾意食越南菜嘅我都係叫翻我嘅最愛～生牛肉河。我地四個人有三個都叫左生牛肉河因為呢間咁多分店點睇都唔會伏啦。 點知上菜嘅時候，碗生牛肉河嘅牛肉都唔多過四塊，真係好少。 成個生牛肉河份量都好少，話就話係下午茶但係幾啖就食完真係好少呀！至於飲品就叫左好基本嘅凍檸蜜，但係真係好稀好多水。 至於服務，上菜慢語氣又唔係特別好，真係好後悔黎咗食下午茶 
smile	新鮮出爐菠蘿包 真係睇住佢新鮮出爐！🔥   難得放假去西貢嘆下，聽講呢道嘅菠蘿包好出名，就同朋友去試一試   $18一個菠蘿油算唔貴喎，嗰啲連鎖集團賣到成廿幾三十蚊😑   行到過去麵包舖門口，見到好多人圍住，原來就黎有包出爐！等左幾分鐘店員叫我地行開啲，然後就有個男人喺廚房拎左兩盤菠蘿包出黎！   新鮮滾熱辣嘅菠蘿包，夾住凍冰冰嘅鮮牛油，超級邪惡！   菠蘿包真係無敵，同出面茶記/集團無得比！菠蘿皮係脆到一塊塊咁爆出黎，唔係一pat咁痴實個包架！熱辣辣嘅包外脆內軟，夾住凍冰冰嘅鮮牛油，咸咸甜甜的，好夾好好味！我敢講係我食過最好味嘅菠蘿包！新鮮出爐更令味道昇華到天堂級嘅level!!    真係無得輸！可惜西貢so far away la 😭  唯一不足係店員態度麻麻，寸寸貢唔望人，企係佢前面等佢，佢完全當我無到，搞到我俾人打左尖先serve我🤦🏻‍♂️ 
ok	面食質素好一般 去完孫中山紀念館 有D肚餓 想食下餃 叫左一碗韭菜餃面  一碗羊肉餃面 韭菜餃OK 唔知係唔係食唔慣 覺得D面太淋身 同埋羊肉餃唔應該放湯 感覺好怪
cry	以後唔會再嚟嘅一間餐廳 之前啱啱開個時，去過。野食都幾精緻。幾好食。琴日再同媽咪去，極度極度失望兼難食。 除咗周圍都係強國人，同排大隊之外，餐廳非常擠迫，而且無服務 。等咗差唔多半個鐘啲嘢食都未嚟。原來漏咗單，嚟到之後啲嘢食，極度失望，牛角包係硬嘅，意大利飯好似一pat飯咁，媽媽嘅蛋包飯入面係乜都冇嘅白飯，只係兩嚿雞喺出邊。 仲要七十幾蚊一個set ，沙律完全唔掂又唔新鮮 。叫咗埋單嗰陣時，等咗好耐。卒之畀咗五百蚊等找錢，等咗十分鐘都未到。 催完又催。完全一冇服務，好似欠左佢哋咁！ 食完之後，一毫子貼士都冇畀，仲激到我個銀包都跌咗落地唔知，好彩返去執番！ 
smile	酸辣·QQ紅薯粉 第一次嚟食嘅時候係叫外賣，已覺得幾好食！今次要等朋友，一個人試吓堂食，但鋪頭人手好少，叫咗兩次落單先有姐姐慢慢行過黎。  我叫咗個小鍋酸辣紅薯粉，標榜健康高纖同低脂，配料入面冇竹笙揀😭 竟然見到有響鈴，但係得兩舊，好少😰  分量正常，酸辣湯底可以再多少少肉碎同酸菜就好，而紅薯粉好QQ！食到最後，啲湯嘅煙仲keep住有，好神奇呀！ 入面座位編排好奇怪，好多卡位只係坐到兩個人，坐四個就顯得有點擠迫。 加凍飲要$3，埋單$38，都幾抵食！  
ok	👻沒有沙嗲的沙嗲牛肉麵😱 屋企附近越嚟越多嘢食，有時諗食咩都係一個煩惱🧐同男朋友喺附近行嚟行去， 忽然想食沙爹牛肉麵，於是就走咗入去…… #常餐 (11:00-23:00 $38) 😋好味指數：(5/10) 常餐都係大同小異，一個麵， 蛋加火腿/午餐肉/香腸同個包咁啦😚 我哋就梗係揀咗沙爹牛肉麵啦，呢個沙爹牛肉麵真係世界級😂望落去冇沙嗲，食落去連少少沙嗲味都冇，妖咁你唔好叫沙爹牛肉麵喇，你叫牛肉麵吧啦🤷🏻‍♀望住對面嗰兩個人食蕃茄湯粉，見到湯好濃真係好大勁對比🤡 炒蛋ok啦都幾滑嘅，多士夠薄脆😗 #西多士 ($20) 😋好味指數：(7/10) 食牛肉麵食到絕望之際，見到個西多士靚靚仔仔都幾感動😂 我就鍾意加煉奶🍼配埋溶緊嘅牛油正😍西多士出面脆脆地，入面仲有少少鬆軟☺
cry	好日唔試，一試就出事了 為了你而第一次寫食評，你都算叻。 在大圍少有的意大利餐廳，門面睇落去都算唔錯，咁我估食物質素同服務都應該不會太差吧....點知...... 先講食物，第一道: M3 沙律，賣相不錯，但仔細睇，沙律菜開始變黄，唔知係米放得太耐，味道可以吧，諗唔到可以講話有幾好食。(醬汁留待下part講) 第二道: 煙肉青口，賣相ok, 味道ok, (應該都好難整得唔好食) 第三道: 巴馬火腿火箭菜pizza, 賣相ok, 餅底夠脆，味道ok, 唯一少少敗筆就係d蜜桃，俾人嘅感覺係用罐頭蜜桃，無其他新鮮d嘅食材可選用? 第四道: 西冷牛扒，呢個真係呢......致命死因: 薄，難以掌握熟度，結果叫5成變左全熟，換左第二塊，ok, 有番d血水，但切落好多根位同肥膏，食落無乜牛味，黑椒味夠重，以為自己食緊大家樂爵士牛扒，但收我4倍價錢，叻。 食物講完，依家到服務。第一道沙律，有三個醬汁，侍應落菜時無簡單介紹，咁我就多口問下啦，答案係:「Er...我都唔係好清楚，我要問下人先....」，真心希望呢位侍應今晚之後可以記到係乜，哈。 第三道青口，未食完就想收我碟，趕住收工? (當時仲有3枱客)，其實等我埋單先收唔得咩？我又唔係要食甜品，張枱又咁多空位...真多手，哈。 第四道牛扒，換完塊扒，係米應該有人過來扮下野問下呢塊得唔得，講番句唔好意思? 定係高級餐廳先會有? 還是不敢再問， 怕我投訴? 哈！ 其他: 侍應有主動加水，讚！ 結論: 不會介紹俾朋友去食。同埋想去做神秘顧客。  希望店主睇到食評可以作出改善。
smile	食飽飽仲有得打街機或夾公仔 嚟到工廠區同朋友食飯，以前呢頭得啲小食肆，開左D2 Place之後就多左好多餐廳選擇，仲可以一路行商場一路等朋友放工。  嚟到一樓見到間日本餐廳，門面好大，仲掛好一排長燈籠。 今日唔想食壽司、刺身等凍冰冰嘅野，選擇左全熱食。  荔枝煙肉卷$30 雖然係好簡單嘅一道串燒，但我見到通常都會叫，微焦嘅煙肉配搭甜甜嘅荔枝，燒完仍然保持多汁。 白鱔串$46 一上枱已經聞到好濃烈嘅孜然味，同白鱔肉好似唔多夾，搶左白鱔本身嘅甜味。 幸好魚皮燒得香脆，肉質彈牙。 軟殻蟹天婦羅$78 新鮮炸起，香口無比。 唔係好大隻，但都有唔少蟹肉，一啖入口，食得簡易輕鬆。 鍋物有五款。 揀左松葉蟹棒海鮮鍋$188，係豬骨湯底。 入面有帆立貝、蠔、蝦、豆腐、雜菜，同埋已經細心拆左殼嘅蟹棒。 配左半份彈牙烏冬。 牛肉$88 味道唔錯，肥瘦適中，幾大片。 廣島蠔$38 夠鮮甜，所以再追加兩隻，煮完都唔會點縮水，仍然水嫩。 最後記住要攞單，憑單可以攞conis打街機或夾公仔！ 
ok	中環抵食健康之選 Ever Shine #中環  ❗️中環抵食健康之選❗️ 中環見到呢間新開主打健康嘅餐廳，仲要有啲露天空位，非常舒服😌店主係一個80後，原先係中廚，曾經係廚藝比賽中獲獎，亦都寫咗幾本食譜書，非常利害🤩但店主唔甘於一成不變嘅煮食生活，於是開咗呢間Cafe，希望會同客人有更多互動，真係好有heart❤️！  成間Cafe以花為題🌸食品大部份都加上左食用花，顏色鮮艷，而且賣相都好靚😍啱晒女仔打卡🤣價錢仲好貼地，位於中環，但成間餐廳冇一樣食品係貴過$100，大部份都只係$70至$80，無論係學生定上班一族都負擔得到。  紅肉火龍果乳酪碗❣️$70 471kcal 依家越來越多地方有得賣乳酪碗，但會標明買卡路里嘅就真係好少，絕對啱晒啲想keep fit嘅人🤣用上咗紅肉火龍果製作，乳酪呈鮮紅色，非常𥄫睛。而且仲加上生果、亞麻籽、黃金藜麥等等健康食材👍🏻。不過始終火龍果嘅味道唔算好強，所以乳酪主要都係以香蕉味為主🙈。 味道: 3.5/5 性價比: 3.5/5  黃金香辣蜆肉意粉🍝$78 658kcal 用咗自家製嘅鹹蛋黃醬、沙嗲醬調味，配上大量嘅蜆肉，都幾惹味😆而且即使用咗鹹蛋黃都只係六百幾kcal! 味道: 3.8/5 性價比: 4/5   女神🧚🏻(玫瑰、洛神花、千日紅、檸檬) $58(pot) 比佢個名吸引左，好奇想知道女神嘅味道係點🤣另外佢哋仲有男神、喜、怒、哀、樂等等嘅味，每一隻味道都係用上唔同嘅乾花泡製，非常特別。呢一杯女神主要為洛神花酸甜嘅味，仲可以叫佢加水不停飲添😆。 味道: 3.5/5 性價比: 3.5/5   情迷朱古力🍫$45 呢一個朱古力真係冇得頂🤩本身朱古力無糖，依靠棉花糖帶出甜味，淨係將朱古力淋落棉花糖嗰下已經夠晒fancy😍冇諗過個朱古力味仲要好濃郁，但因為唔算特別稠，所以唔會太膩，的確唔錯！ 味道: 4.1/5 性價比: 4/5  整體來講性價比都算幾高，如果喺附近返工返學都可以考慮吓嚟食😆另外老闆娘亦都非常好人，會主動同客人傾偈，仲送咗用印度咖啡豆沖嘅咖啡☕️連平時唔鍾意fruity嘅我都覺得好飲，係一間好有heart嘅Cafe🥰。 
cry	味道太鹹 價錢👌🏻，選擇多，但啲嘢食太鹹，招牌豬扒無想像中咁特別，只係鹹為主，招牌炒飯亦都無特別，都係太鹹，奶茶一般，個茶底差，所以沖出黎真係麻麻，試過幾次，因為想試咪其他嘢，但總括有啲失望，因為食唔出味道，太鹹啦！.............................. 
smile	大份夾抵食👍🏻 細鋪已經有開始幫襯 覺得好食又抵嘛 搬左尼哩度都好似有好一段時間 今日終於有時間又撞啱有位就入去食番個晏先 間鋪大左都坐滿哂 唔洗我講都知堅好食啦 而家星期六日就冇左lunch set 咁我就叫左個$50既燒豬頸肉撈檬 雖然係好多人但都係等左十分鐘度就有得食啦 碗野尼到我都打左個突 哩排戰鬥力超低咁大碗肯定食唔哂..🤦‍♀️ 唔理啦我咁重口味緊係諗都冇諗就成碗汁倒哂落碗野度但食到最後就後悔因爲啲汁係哂底 好似湯咁😂 都係慢慢加落去好啲 啲豬頸肉燒得唔錯呀咬落爽爽地同埋個邊位係脆脆地嫁  啲侍應都好好人好有禮貌 不過多人既話建議尼之前book左位先喇 
ok	抵食孖寶 朋友週末小聚，諗住搵間傳統嘅酒樓，神推鬼擁下去咗鳳德邨嘅稻香，歎下屋村酒樓小菜。  晚飯有孖寶，等我研究下先。 阿姐極力推薦麵包蟹，話得返一隻唔食就走寶，唔鍾意避風塘嘅話，仲可以free $30 送伊面底。響唔食唔俾面嘅情況下我哋就咁叫咗啦⋯⋯  上枱之後係點？OK啦。麵包蟹都多膏，但蟹肉就唔夠鮮甜，而且殻太硬好難食到，食食吓大家懶鬼都放棄了。上湯伊面就咸咗啲，初初食上層都OK，底層多汁又咸，似咸湯浸，少少失敗。 另外仲叫咗薑蔥焗美國蠔，鍋仔夠熱，D蠔又超大隻，都好味夠 juicy ，正的 ！ 話咁快清晒。  必試鹹鮮倉魚...... 上枱我即刻聞到好鬼腥，條魚用鹽醃過，估計一兩日左右。食落係唔腥既，不過有啲似鹹魚，奇奇怪怪。個人意見⋯⋯唔試絕對冇損失。 孖寶我哋配左炒菜，大澳蝦糕炒蕃薯苗，味道正常而且夠大碟。 另一個小菜就叫咗菠蘿咕嚕肉，亦係經典嘅味道，呢D無得輸，細碟咗啲轉頭就冇晒。 最後佢係經典的通才炒牛肉，辣辣地幾好味，而且牛肉多過菜。 枱夠大張，闊落好坐。服務都唔差，有傾有講有溫度。六個餸埋單八百幾，屋村酒樓屋村價，都算OK啦。
cry	服務超差 平日食開其他米線陣，今日去金鐘做嘢，孭住大背包，門口個金毛帶位叫我坐路口撘枱，其實唔介意搭枱，而係個50L背包放走廊會阻人行，怕整到人，但係抱住個大背包食唔到，我問個侍應，佢話「我地預一個人一個位，冇預你放袋喎！」咁係咪即係想我走？其實唔知佢係咪想寸嘴，只係佢冇諗過客人感受，唔識搵方法幫客解決問題⋯  我話我等下張啦，等到有靠牆位，佢話「個袋放地下一陣有人行要拎起喎！」⋯⋯算啦，冇佢咁好氣⋯  去到落單落咗三個餸，嚟得兩個⋯⋯ 
smile	多口味雞翼真的會令人不顧儀態！ 今日打算去T.O.P商場行街，去既途中經過雞翼山，係一間雞翼專賣店，有多種口味，而且係平時比較少接觸到，所以好吸引到我去試！店舖裝修充滿文青風，好少女！經過都會留意多幾眼😱 由於實在太多味想試，所以我定買左4款！ 雞翼全部即叫即整，所以外皮好香脆👍🏻食既時候好燙口🤤雞肉充滿肉汁，而且肉質好嫩滑，無雪藏味。  《文清風玫瑰》$38/4 個人最喜歡係呢款！呢一款係朋友揀嘅，因為自己麻麻地花既味道，但估唔到禁好味。醬汁嘅玫瑰味唔會好濃，酸酸甜甜又帶點清新。  《鼠尾草鹹蛋黃哥》$38/4 鹹蛋黃佈滿整隻雞翼，好足料！鹹蛋黃味道好香濃，油份唔會浮晒面，亦唔會好咸，好惹味！  《港式避風塘蒜香》$38/4 避風塘碎超多！所以味道當然係十分濃郁入味，好正！😋😋  《我係咸檸七》$38/4 好特別既口味，新鮮感十足！味道唔錯，充滿咸檸七香氣，但係略嫌醬汁有啲過甜，如果酸返啲就更好👍🏻 價錢唔貴而且好好味，下次再黎試埋其他口味先！
ok	等待進步 係依頭似樣既甜品鋪都係得佢。所以都唔怕冇客，好多街坊學生都會黎食 我都食過好幾次。因為天氣凍想食Ｄ熱野就黎左喇 見到有個陳皮薑汁燉蛋岩哂心水 眼闊肚窄又叫埋個＂糖三寶＂ 有心太軟，檸檬批同蘋果金寶同雲呢拿雪糕 先黎個陳皮薑汁燉蛋 個人覺得薑汁咪都算出，上面個糖霜都夠脆 但蛋味唔夠濃同滑， 加上唔夠熱。一唔夠熱就冇果種食完暖立立既幸福感 水果黎講都算好，有茫果，火龍果，西瓜密瓜菠蘿。比足啦＝］ 糖三寶賣相好好 食落就冇諗住有咩驚喜。 心太軟都有流心。檸檬批就真係好夠酸，又有我鐘意既曲奇皮。 但蘋果金寶就可以更好。蘋果夠林又有肉桂既味 但佢用左現成既酥皮我就唔係太欣賞 總括黎講都係唔錯既 算係有心思既小店但希望有更多創新既甜品同種類 次次黎到都係果幾樣既話好快會食厭＝］ 
cry	中伏邊爐🙄   藥材雞煲，食到爆瘡，都算苦苦地，受唔到唔好亂食。 響鈴都係好油益而且唔夠脆。 娃娃菜擺喺雪櫃乾曬水滾完都係好硬都唔知擺左幾耐。 單係呢個脫水娃娃菜已經好冇誠意。 牛頸脊睇就靚但唔係話特別新鮮， 又貴。。。但厚度係 OK 既。 牛白肉好油又唔脆口，同出面又爽脆又香既完全唔同。 豉油碟可以自己配料。 以同等價錢，around $450一個人黎講其實喺第二度可以食到啲更加靚嘅牛肉， 何必山長水遠入到嚟， 今次簡呢間打邊爐係失敗嘅。 . . . . . #中伏 # 藥材雞煲
smile	街市中的抵食西餐👍 係Openrice留意到屋企附近開左間餐廳叫做"平靚正西餐", 不過呢幾日經過商場都冇發現, 仔細睇餐廳地址先知餐廳原來開左係彩明街市入面, 真係意想不到。😳  今日趁下午自已一個人, 一於去食返餐下午茶試試係咪真係"平靚正"。😁  餐廳係街市水果檔附近嘅舖位, 地方唔大, 只有幾張枱, 裝修以黑白色為主, 簡約企理。下午茶劃一價錢$32不需加一, 可自選三款食物同一款飲品。我揀左意粉, 雞翼同餡餅, 飲品揀左凍朱古力, 凍飲不需要另外加錢。👍    下午茶餐 $32 雖然只係賣$32, 但下午茶呢個Combo plate賣相都好吸引, 小卡邦尼煙肉扁意粉份量唔少, 唔會太咸, 煙肉洋蔥配上芝士, 都幾惹味。蜂蜜柚子雞翼外層香脆, 味道清新, 雞肉富有肉汁。宜蘭三星蔥餡餅餅皮唔算薄, 三星蔥味道唔錯。👍    凍香濃朱古力 凍朱古力唔夠香濃, 下次黎會試下台灣奶茶, 同樣跟餐不需加錢。😙 埋單$32, 性價比確實唔錯。👍  餐牌   
ok	閨蜜相見的好地方  沙嗲豬頸肉配法式麵包 $92 豬頸肉 好入味 好林 好好食  唔會好肥 但又唔會好瘦  仲要厚切  正！！！  沙嗲好奇怪 以為係薯仔 點知一食係菠蘿  但又唔係唔好食  不過係甜沙嗲 以為係洋蔥  點知係三色椒 雖然我唔食 但係好’林‘ 法式麵包 佢係牛油麵包 唔係蒜蓉包 但夠脆！！ 不過不失 ’點‘沙嗲幾好味 卡邦尼意粉 $71 為左隻蛋所以嗌左佢  不過不失  係正常既味  但係好creamy  . 成間cafe好有feel  佢唔會不停吹你落野食 又唔會趕你走 可以好舒服咁坐係到傾計 但因為餐廳暗既關係 影相有小小唔靚  但如果放工傾計食野 都係唔錯既選擇
cry	不外如是，同一般茶餐廳一樣不過貴啲 其實我食左依間嘢有好多年不過跟日發覺食物越來越差但價錢就係咁加價.  唔係太好食同貴啲都不是問題反而係啲態度.  取了做茶檔嘅老闆啲態度好啲其他人都好有問題.  同澳牛有得比.  我就不鍾意喜歡依種服務.  為咩我要受你氣呢？其實取了你我搵食都好辛苦.  所以我依家好小去.  車仔麵有嘛嘛，冇乜送多味精，其他飯同一般嘅碟頭飯差不多.  還要很多煙鏟幫襯所以唔食煙嘅人唔洗坐外面.  簡單講冇其他嘢開咪去食lor，但唔好有期望.  唔值得排隊. 
smile	為雞蛋仔而來 我係一個雞蛋仔狂嚟的，每逄有雞蛋仔賣我都會買，一般出面冇乜蛋味。除了它，我是為了它而入大澳，可能佢好食既原因係火夠勁，夠蛋味，夠脆，可能多了人食，好快手做完一底，好快凍左，不過佢暫時在我心裏依然第一。最難得咁多人食佢都冇加價。 
ok	乾炒牛河有啲油 之前食過覺得好味，所以星期六放飯就同同事encore，但今次食落好似質素差左😢😢冇之前咁好味  今次叫左個瑞士汁乾炒牛河（$48）  跟餐有野飲（冷熱同價）  個乾炒牛河有啲油，賣相一般，同埋河粉炒到好散，搞到好難夾😵😵😵仲要冇咩鑊氣，陰功😑食到一半，已經唔係幾想再食🤦🏻‍♀️🤦🏻‍♀️🤦🏻‍♀️覺得好似浪費左啲食物咁😭😭😭😭😭  同埋之前個餐明明會跟湯，但依加外賣佢就冇俾，sosad，搞到冇咁抵🙈🙈 
cry	不知所謂 話明係 Bar，呢度就真係酒吧咁嘅格局，張枱好低，梳化椅係舒服既，但係食嘢要烏低身食真係扣哂分。  簡簡單單諗住食個lunch，叫咗一個burger叫咗個 smoked salmon salad。 漢堡包食落都正常不過毫無驚喜， close up 見到塊芝士完全唔溶真係勁奇怪，薯條好多都好燶，一陣油味，唔香脆，沙律淡而無味，好似無落醬咁。 講起依碟沙律就把幾火，佢勝在煙三文魚嘅份量好多，其他就可以用四個字來形容：不知所謂。首先啲菜係苦苦地嘅，啲醬完全無撈過, on the side 咁，仲要啲醬係無味的，有幾滴沙律醋係側邊，都幾好味，但得幾滴囉，最緊要既係啲菜，完全無切過，我只能講佢真係好天然，其實沙律需要既廚藝已經接近係零，佢直情連切野都懶，真係塊塊都大大塊，同直接摘落黎食無分別，我食得好辛苦，已經要烏低身食，仲要係咁切菜，總括黎講，不知所謂。
smile	服務細心，食物出色 屋企附近有間Shop9 Restaurant，之前成經過見到裝修唔錯，一路都想去試，早幾日終於都有機會去試下佢啦！ 店鋪地方分左室內同室外兩部分，室外部分目測有16-20人嘅位，適合一大班人晚餐聚會開party，亦有暖爐提供，唔會太凍；室內大概有四至五張四人枱，座位寬敞舒適，唔會有逼硤嘅感覺。 我地order 左三樣野，第一樣係香辣水牛城雞翼，翼雞炸得極之香脆熱辣，唔會炸到乾曬，配上兩款附上嘅醬料(一個係辣椒仔溝出黎嘅汁，另一個係Ranch sauce)點黎食，真係冇得頂！ 第二味係北京燒鴨pizza，pizza 就食得多，但北京燒鴨pizza 真係第一次食，估唔到又出奇地唔錯喎，pizza 餅底就普普通通啦，應該唔係自己搓嘅餅皮。 第三樣係澳洲黑安格斯牛肉眼配紅酒汁。 落單時店員未有詢問我地牛扒想要嘅生熟程度，我地以為係佢地有個特定嘅烹煮方式，上枱時目測與一般燒牛扒分別不大，我估應該係店員忙得滯以致唔記得問啫。 牛扒有啲過熟(大約八成)，但都juicy嘅，不過不失。 整體黎講，今次用餐感覺良好，食物質素水準以上，服務細心有禮，有機會會再黎嘅...!!! 😄😋😋
ok	一般 Lunch食咩好從來都係重大既課題，搵搵下open rice發現原來香港仲有仙跡岩 首先要講芝麻珍珠奶茶，我都估到味道會較淡，但係仲有陣怪怪地既味，所以飲飲下都頂5住，珍珠比較硬  叫左豬軟骨肉燥飯，味道5錯，開頭都有d擔心會5夠肉燥，但份量ok, 豬軟骨好食，好軟同埋甜甜酸酸幾好味，同埋我都好肚餓，清晒隻碟  不過要提係個環境太昏暗，食物係咩色都睇5到，如果可以再較反光d既燈光，相信感覺會好好多而且會考慮再食。
cry	貴夾唔好的情人節午餐>.< 情人節當日6個女同學一齊去食lunch... 加左價...$27一個lunch... 要左白菌美腸豬排(配飯)+雜菜忌廉湯... 先上白湯...完全係無味...罐頭湯都好飲過好... 等左10分鐘度都未有野食黎... 咁就落單叫定餐飲先la...因為都幾趕... 另外3個菠蘿海鮮炒飯拎左黎... 但係我果飯都未黎... 同個waiter講...佢話去跟... 一共催左2次先黎... 塊豬排好肥...白菌得果幾片... 一d都唔好食... 到我都食完咁濟d餐飲都未黎... 同個waiter講...佢又話去跟... 但完全唔見佢行近個水吧... 再同另一個waiter講... 佢先再同我地落過單... 最後趕得濟... 個個杯熱飲都係飲得一半唔夠就雞咁腳咁走... 超級差...以後都唔會再食d set lunch... 
smile	任坐任傾任你食😍 第一次行入呢間餐廳 就感覺環境好舒服 座位非常寬敞舒適 👍但冷氣都比較大 記得帶定件外套🧥  愈早去愈着數 因為佢係任食冇限時！呢個係重點！朋友相聚一流！可以慢慢食慢慢傾👍感覺非常正！ 首先講吓個前菜 最正係個麻辣手撕雞！佢個手撕雞係好好食 所以不停叫完再叫😋 因為好滑好好食  其次就要揀咗個set 先 揀咗個冬瓜卜卜蜆海鮮鍋 都好多蜆 而佢個手工拼盤 樣樣都好新鮮！好好食😋個手工炸響鈴 同鹹蛋黃炸魚皮 都好正！ 所以整體都非常滿意😍飲品都好高質！  覺得一定要去試吓😆 
ok	救命茶 今日下午五點幾經過阿水廚房，見到落左半閘，以為已經休息，原來唔係... 食物主要係小食類，本來想買炸雞比但已賣晒。 結果我叫左杯救命茶（$18，細）及一口肉桂西多士（煉奶）（$18） 何謂救命茶？原來係黑糖冬瓜茶，我叫左少冰，甜度都適中，而且飲到冬瓜蓉，夠晒真材實料。   至於一口西多士，$18一份感覺有啲貴。可以揀煉奶或者糖漿，我揀咗前者。西多士即叫即炸，可惜麵包太淋了，外皮亦唔夠脆，面頭嘅玉桂粉味道好重，我唔太鍾意玉桂味。  阿水廚房，老闆係前藝人，我估有一定嘅號召力。可惜食物定價甚高，而且水準一般。不過杯救命茶好有誠意，值得推介。 
cry	唔明幾千蚊食左d乜 一家4大2細一工人去食， 叫左龍蝦， 瀨尿蝦，鮑魚同象拔x, 食左3500蚊， 最失望係象拔x刺身係“聲”的， 個員工仲走埋黎問好味嗎， 我同佢講聲， 佢話象拔x 本身就係聲， 點wasaba 咪唔聲， 下 成千蚊既野，見佢活生生，一度懷疑係咪換左貨， 當我係出邊未食過咁， 其他海鮮都煮得mama地， 失望 
smile	村內有天 去到林村逛逛 發現有間好有味道既餐廳 哩間餐廳環境佈置出色 有室內外 仲有唔同特色既獨立座室 入到去 有去咗熱帶國家渡假既感覺 夜晚嚟相信會仲浪漫 同有Feel 唔單止環境高尚 食物多樣 亦同時有水準 我哋叫咗個荷花餐  有頭盤 黑毛豬火腿蜜瓜 好特別 甜甜蜜瓜配上咸味火腿 仍然能夠保留蜜瓜清新既味道 一啖一舊 食到唔夠喉 之後仲有 煙三文魚沙律 用料新鮮 沙律菜以黑醋點綴 好正 頭盤食哩樣真係做到開胃效果 主食點了兩款 其中一樣係 鮮龍蝦意粉 成隻龍蝦一開二上碟 龍𧎚肉上面有濃濃芝士粉 焗出一浸鮮味 芝士味道亦十分香口 而意粉無再特別調重味 係比較硬麵質既嗰一款 反而令龍蝦汁更為突出 另外一樣係 銀鱈魚扒薯蓉 雖則叫薯蓉 但係粒粒薯仔 真材實料 好有薯仔味 而銀鱈魚不嬲都係一種無得輸既西餐主食 肉質正 餐廳以少少煎既烹調方式整魚扒 所以帶到香口既感覺比客人 最後係甜品 椰汁糕 甜度適中 椰汁味濃郁 好想encore！ 
ok	金湯麻辣正正子 上星期去完貴川， 感覺一般， 今日俾多次機會佢， 但係就唔食返上次個酸辣小窩米線喇？  今次試新野：金湯麻辣小窩米線 任何湯底價錢都一樣， 一樣抵食， 不過配料嘅選擇略嫌少左啲⋯⋯  今次加配左羅漢齋 一心以為羅漢齋會吸曬湯底 會好淋好入味， 不過事實係⋯⋯外層好硬， 四舊羅漢齋得一舊係軟身少少 其餘三舊都偏硬， 而且完全無吸湯嘅功能😭😭😭 同我想像嘅實在差得太遠了🤦🏻‍♀️  不過個湯底ok， 麻辣湯好香，唔會太咸或太淡， 食左幾啖之後啲麻辣感會慢慢走出黎 👍🏼👍🏼👍🏼 
cry	2017-06-09 喺呢頭都冇乜好食，加上天氣熱，又唔想行番過深井村啲茶記，唯有留喺呢個商埸仔。 通常我都係食大_活，琴日同女朋友食下午茶，就pat pat痕諗住試下一粥麵啦，真係有啲後悔… 餐廳有少少開放式裝潢，位置都幾多，加上係平日下午，就唔係好多客人。點餐之後等左一陣就叫號。 我點嘅係炸醬撈麵，另外加3蚊可以有3粒雲吞，見價錢唔係好貴幾抵食咁，我就加埋。 點知一開頭拎完餐埋位，一睇先留意到漏左雲吞冇俾到我，於是我要再走番出去拎… 呢下公覺得有少少大意啦… 撈麵煮到非常之腍…腍得滯… 醬汁可以話係好淡… 雲吞亦都好普通，不過價錢平，就唔批平…  女朋友點嘅係魚蛋魚腐河粉，魚蛋、魚腐都係合格，但河粉幼身太碎，好難夾。 
smile	真正手打丸 其實，係甘永泰買丸番屋企煮麵，打邊爐或燒嘢食最好~雖然一斤半斤對比一串廿蚊好似好貴，但真係物有所值。口感真係完全係手打丸，唔係d機器可以做到。嗰種彈牙口感同鮮味已經值啦~  廿蚊一串幾粒，仲要油炸，真係不如俾多少少買半斤返屋企，呢間長洲真老字號，連水上人都買返屋企自己食。即炸即賣，都應該為咗滿足下遊客要即食嘅渴望…  大魚蛋只係長洲一個gimmick同影相位，要食甘永泰，就唔好食大魚蛋啦~大魚蛋嘅出現，相信所有長洲人都覺得莫名奇妙… 
ok	牛肉火鍋任食 適逢週末嚟到沙田周圍都人山人海， 呢間舖頭都唔例外夜晚好多人喺門口等緊，我哋等咗差唔多半個鐘頭先有位入去  我哋今次揀咗最basic嘅精選牛肉 湯底有好多款畀你揀 我今次就揀咗壽喜燒湯底，會配多2隻日本雞蛋比我點牛肉   呢度除咗牛肉要經待應叫之外其他全部都係自助式嘅， 先攞d菜同芋頭滾下d湯先 咁我見啲湯未滾就先出去睇下有咩食， 出面個吧枱有好多嘢揀，有菜，肉丸，芋頭之類，仲有壽司和牛炒飯添 另外仲有汽水機同埋乳酪雪糕機 先呢幾件壽司食下 作為以牛肉為主打嘅火鍋點我都唔expect 壽司質素有幾好但求放得落口就算，啲三文魚唔錯 色澤光鮮 食落好香魚油味唔錯 不過舊飯就唔得啦 好硬而且 冇乜醋味 一點 豉油就散，失敗 牛肉食落牛味重但油花唔多，而且容易散開，塊肉已經切到好薄但食落去係鞋鞋地嘅，認真麻麻，要撈埋d蛋汁食先ok  豬肉正正常常，不過不失咁 
cry	感覺一般 在其他地方買海鮮,黎呢度加工。 其中既豉椒炒硯無乜味 賴尿蝦既蒜蓉好香好夠料 清蒸蟶子皇都幾入味 仲有薑蔥蒸石斑麻麻地 個薑蔥炒桶蠔,d 薑好大塊,全碟野無乜薑味,失色左 今日$48/ 斤咁計,以為好抵食。以為$300 幾蚊 點知一碟半斤都無既通菜$82 一個茶位$33,我地5人食左8 斤海鮮,合共$650左右 仲要我地買左條倉魚加幾粒硯既海鮮湯,出到黎無左條倉魚同硯,同我地提供既材料一d 都唔夾😹有d 擔心其實我地買既料食到幾多 p.s. d 姐姐服務態度好好,而且幾快手! 
smile	別具風味的緬甸菜 講起緬甸菜， 大家有可能會覺得陌生。 雖然緬甸鄰近泰國同印度， 但佢嘅菜式比起印度菜較少用濃烈嘅香料， 比起泰國菜亦冇咁酸辣。  呢一間《緬甸招牌米線》 係一間家庭式嘅小店。 老闆娘承繼著媽媽煮緬甸菜色嘅傳統，用心打造最傳統嘅緬甸菜介紹比香港人。  第一間分店開喺勝利道， 由於店舖面積較為小， 老闆就係附近嘅窩打老道開咗第二間分店。 店舖闊落咗， 自然就吸引多咗客人來嘗試 異國菜式啦。  店舖嘅門口貼滿咗形形式式雜誌同埋電視飲食節目嘅介紹， 深得名人推介。 呢間餐廳最出名嘅緬甸菜式莫過於呢碗【緬甸招牌鮮魚濃湯米線】， 幾乎係每一枱客人都必點嘅item， 魚湯嘅色澤呈金黃色， 湯頭用咗大量嘅魚同雞去淆製， 當然係鮮味十足喇~ 食米線之前記得一定要呷一口湯， 品嚐一下魚嘅鮮味以及各款香料嘅層次。 熱辣辣嘅魚湯非常之清甜， 而且仲可以品嘗到魚蓉， 證明真係真材實料。 再食一啖米線， 米線質地夠曬爽滑彈牙。 配合埋魚片以及豆卜等等配料，加埋我最鍾意嘅芫茜， 就形成一碗極具風味嘅緬甸地道魚湯米線， 食得出有家的味道。 另外呢款【緬甸香滑椰汁雞麵】同樣令人印象難忘。 初時以為金黃色嘅椰汁一定帶有咖哩味， 一口吃下，才知道原來金黃色係嚟自黃薑粉， 而且一啲都唔辣， 非常啱小朋友口味。食落有濃濃嘅椰汁香氣， 帶有點點甜味， 而且椰汁非常之掛麵， 每一條麵條都索滿椰汁， 非常滋味。椰汁同樣地都用上咗多款嘅香料，甚具東南亞嘅氣息。 呢一本椰汁雞麵有成4、5件雞塊， 每件雞都非常之嫩滑而且多汁， 味道絕不比魚湯麵遜色。 另外呢個【緬甸特產茶葉沙律】味道清新， 用上咗椰菜，番茄等新鮮材料， 加上燻過嘅緬甸茶葉，食落有非常突出嘅茶葉香氣，配合埋秘製嘅酸辣醬汁，食落酸酸甜甜，非常之開胃醒神，整體感覺非常特別。 另外呢個【緬甸家鄉手抓餅】，可謂金香鬆脆，手抓餅熱辣辣，即叫即製， 金黃色嘅外表非常吸引，外面酥香，點買秘製嘅咖哩汁，非常惹味。 最後飲埋呢杯【緬甸龍眼冰】，龍眼清甜十足，用嚟配襯味道比較濃嘅緬甸菜式非常合適，既解渴，又滋潤。 整體而言，呢家緬甸餐廳非常之有特色， 而且因為係小店， 食得出嗰份人情味，同埋老闆嘅用心，以及對食材嘅堅持。大家不妨鼎力支持小店，令一間咁用心嘅餐廳可以繼續發揚緬甸菜嘅滋味。 
ok	驚喜又抵食港式西餐 星期六中午係中上環行咗好耐，又諗唔到食咩，經過見到呢間舊式嘅西餐廳，lunch menu選擇多而且60幾蚊又包湯同飲品，就入去一試 點咗lunch menu上第一個(好似係西冷牛排加蒜蓉汁，配薯菜)，份量大小符合相對嘅價錢，牛扒方面唔會太乾或者太難咬 蒜蓉汁帶點小酸，同牛扒嘅口感都幾夾，建議配白飯  另外友人點了炸魚薯條，魚柳偏油但十分香脆 環境方面當然不能同出面貴價西餐廳比，但比普通港式茶餐廳安靜，如週末帶小朋友或家庭小聚餐都會推薦，性價比高 
cry	睇到唔好入去，一定後悔 朋友話想宵夜食串燒，見到出面有兩檯食煙飲酒，應該唔錯卦，大膽一試。 入到去到低即刻有招呼，服務態度好。 本身想叫蟶子，但賣曬。 茄子：燒唔透，未完全熟曬，蒜蓉夠但無乜味。 沙嗲牛：有雪味，個汁都還可以。 豬頸肉：我以為自己叫拼盤，得果幾粒（有相為證） *芥辣八爪魚：一黎到我同個朋友呆左，瞪大對眼對望，o 左咀，真係無林過係豉油碟裝呢價值$30既前菜(有圖有真相） 雞全翼：唯一值票價既一串 但都補償唔到，我既失望、失落、失意既心情！ 我夠膽講又貴又唔好食，好彩食雞翼爭返啖氣😤我問你收$124俾啲咁既貨色，你對唔對得住一個食客😒 *$30一碟「的骰」芥辣八爪魚***牙籤是重點 實屬個人觀點，唔信可以自己去試下！ 
smile	寫意午餐 年初五未開工，同老公入南丫島逛逛。一落船都已經一點幾，好肚餓，即刻去搵野食。入離島都係想chill下，所以想搵間望住海景嘅西餐廳，行過好幾間都唔太合心意。waterfront舖面唔喺當眼位，係我望見佢塊黑色指示牌，我地就行入小巷，一行一小巷已經聞到好香嘅印度咖哩味！ 店內裝修都幾舒服，我地搵個望住海嘅位置坐低。 我地點左一份夏威夷薄餅同burger and chips 。其實我想點Indian food，但老公呢排唔食得辣野，好可惜。 Pizza都係普通d，芝士太多，食到有d膩，最後都食唔哂⋯ Burger and chips係超正！一切開個burger係勁多肉汁湧出黎，塊漢堡排好juicy，肉嫩，配埋醬、紫洋蔥、蕃茄、生菜，真係有驚喜！薯條都好香口，條條連住薯皮，越多薯皮果d越好食！  嘆返杯伯爵茶，真係一個悠閒下午😌 埋單兩個人加埋$213，算唔錯啦！
ok	芋圓有點失望喔☹️ 康瑞甜品真系好出名 望下張相都知有幾大碗幾足料👻可惜無論系芋圓定丸子都冇咩味 最有味都系得碗甜水😂 . 👉🏻特色仙草百配($26) 入面有仙草、芋圓、薏米、紅豆、珍珠、小丸子同西米 乜都擺埋晒同一碗 真系好佩服😌最中意系仙草同埋小丸子 仙草好滑 小丸子細粒粒都食得出好煙韌👍🏻 . 芋圓就真系好失望 太粉同埋唔夠味😢雖然最尾都清晒 但真系有更好選擇 下次要食芋圓都系去番芋圓圓呢間小店到食 又煙韌又有好多味可以選擇🤤 
cry	勁唔抵食既雪糕 其實好少會畀負評雪糕店，因為多數雪糕只要重牛奶味，加少少配料已經好好食了～ 不過喱一間雪糕店真係幾值得花時間寫負評。 首先，管理上可能因為是CAFÉ半自助形式，位置好迫又有好多遊客，好辛苦搵到個同人搭台的位置之後，有好多人會係隔黎行來行去搵位～而且客人走左都好少有人行過黎清潔，舒適度真係MAMA～ 但記得喱間雪糕店一D都唔平，最平一杯牛奶雪糕都要四十蚊左右，有TOPPING或者其他野就五六十蚊起跳～ 服務態度同質素都認真MAMA，首先收銀服務生問一句答半句～跟住擠雪糕既手法可能仲差過我～雖則當日我叫的兩杯雪糕都是杯裝，但見到隔黎台既旅客買左筒裝，雪糕擠得歪歪斜斜，未行到返黎位已經就跌咁樣，聽到個旅客都好失望，用普通話抱怨擠得好爛～ 咁既價錢，不如去GODIVA或其他雪糕店食得更開心呢～ 
smile	食pizza既好地方 知道呢間店星期六做優惠，由11點半到三點早午餐都65折，就同朋友專程過黎食。佢呢度有lunch set,包野飲之餘，仲可以加錢跟甜品同小食，仲有65折，好抵食啊！ 點左餐之後，就會試餐包同埋餐湯，餐包烘熱左，好味！ 我地叫左大蝦意大利飯，入面有好多隻蝦，幾足料。意大利飯整得好正宗，會食到小小硬既木粒，同傳統意大利飯既味道一樣。 另外，我地亦都點畫個pizza,叫黑松露誘惑。佢既pizza係薄既pizza，烤到好香脆，pizza上面有黑松露、水牛芝士同埋蘑菇，勁香。 我地仲加左28蚊叫左4隻水牛城雞翼，都幾抵。 跟餐加18蚊就有甜品，我地叫左一個蘋果撻同埋一個布朗尼加雪糕，真係好滿足！ 跟餐仲送野飲，好抵食！ 
ok	大陸風味既串燒🍡 呢間鋪頭我收埋左好耐，久唔久就氹李老闆車我去食，我最中意就係佢個燒鴨舌，山長水又遠就係為左佢！  最近天氣涼涼地，去食串燒加碗麻辣燙就最適合不過啦！因為鋪頭環境都幾地踎，所以夏天黎幫襯真係玩自己！  食麻辣燙我就一定要食薯粉同蘿蔔😬辣味就夠，但略嫌麻味可以加多一點點！d送既份量亦偏少。 食完麻辣燙就當然係食串燒啦，一睇張食物紙，都加左幾多價。心諗：好食就得啦！但感覺上味道唔再係以前咁好食，串燒燒得唔夠香，淨係食到d孜然粉味。 都係李老闆講得岩，山長水遠黎上水食麻辣燙加串燒，不如揸多個站上大陸食，又抵又好食！
cry	難忘雞煲 今日去左土瓜灣睇比賽，睇完一於同屋企人食埋飯先反屋企！諗左好耐決定去打邊爐食雞煲，附近有兩家酒家，一家漢寶，一家富臨，大家諗住富臨會比較好啲，點知....中伏了 一上到去眼見個場比較靜，諗住只係比較早，其實都六點鐘，只有兩三台客！ $158任食任飲，點知原來雞係要另加$38，都唔緊要啦！今次揀左要中辣，點知個雞煲黎到，淡而無味，我自己調的醬汁仲比佢似雞煲味！ 其他配料都係一般，炸魚皮不只唔脆口，仲要係韌口，滾完都仲咬唔開，問你死未 個人比較鍾意食魚皮餃，點知佢個魚皮餃食落好怪，滾完都好似唔熟咁！唯獨粟米比較正常，比較甜！其他餸都不予置評啦 利申：食完搭車反屋企途中，已經開始攪肚了，奉勸大家小心 
smile	15-01-2017  口感 8/10 因為係間餐廳嘅名，所以選擇困難嘅 就諗都唔諗點左黎就試😂 食落先知原來係韓式拌飯🙈 面到放嘅係煎香左嘅司華力洋腸 咬落去外皮幾脆幾香口☺️ 飯嘅軟硬度係適中偏硬， 硬飯派嘅👅覺得岩岩好！ 不過整體油左啲，可能麻油落得太多。 但仲係接受到嘅程度 味道 8/10 上面都話左，個飯油左啲。 不過其實麻油味反而岩岩好，有啲矛盾😅 落少啲雖然會冇咁膩，但又會唔夠味！ 洋腸同其他配料都幾夾，食完想encore 鍾意辣嘅可以自行加啲辣醬， 不過啲辣醬好得意嫁！ 唔係食開嘅韓式辣醬黎嫁！ 食落似是拉差辣醬多啲😂 夾唔夾就因人而異啦。 抵食 7.5/10 洋腸嘅份量幾多嫁！食到冇晒飯都仲有 不過菜嘅份量就少得可憐🙈 因為👅第一啖已經將九成嘅菜食晒！ 就到得番一條試下😂 如果菜嘅份量多少少就好啦！ 口感 8.5/10 咦間嘅炸雞，唔單止外層炸得好鬆脆， 入面嘅雞肉都非常鮮嫩 外層好好咁鎖住肉汁，令雞肉保持濕潤☺️ 牛油蜜糖汁唔單止冇令外層軟化， 仲令炸皮脆得黎有黏黏地嘅口感😍 曾經食晒幾間韓國餐廳， 啲炸雞都係求奇有啲炸粉炸過 係咁易加啲調味粉落去塊雞皮到。 但仲要冇KFC咁好食得黎貴過KFC 咦間嘅炸雞冇嗰層KFC炸粉， 用一層薄好多嘅炸皮代替，效果完勝個堆hea hea炸雞😤 2️⃣味道 8.5/10 牛油同蜜糖嘅比例啱啱好！ 唔會互相搶咗對方嘅味道， 同時令醬汁更香醇濃郁😍 個種甜而不溜，油而不膩嘅感覺， 令炸雞嘅味道更多元化 內層雞肉因為有外皮鎖住肉汁， 所以竟然保留到雞嘅香味，仲一啲雪味都冇☺️ . 3️⃣抵食 8/10 雖然價錢真係高左啲，成舊水十件内炸雞。 不過真係好好味😍 佢可以話係👅🕳食過 頭三Good Good嘅韓式炸雞😋 食到👅🕳兩條為食🐷明知超肥， 食完會重幾kg + 爆晒瘡都想encore😂 路過又有多餘錢嘅，可以去試下！
ok	等了很久的蛋包飯 happy friday 今次又有9個人一起食飯  今次12點就準時book位 好彩有位  話說對上一次食蛋包飯 好似係上年暑假嘅事 大家都遺忘咗佢😂  今次我又係叫返上次食嘅鰻魚飯 始終覺得果啲炸物會太多粉  是日無檸水 大家唯有飲汽水  無諗過會係玻璃樽嘅可樂啊 其實係唔記得上年係咩都係呢隻哈哈 不過我地等食物來就等咗好耐 差唔多半個鐘先來齊曬 要等齊先可以食㗎嘛   將將將 我嘅鰻魚飯 好大碟 每一啖飯抖食到啲鰻魚碎咁 非常正 不過就係有時候啲骨有啲大 一個唔為意就gg 除咗等得耐咗啲 所有野都唔差啊 可以經常來 
cry	俾阿姐點到向左向右走 10點半閂門， 9點三入到去諗住快食，當時見餐廳半門，兩個人就坐左係四人枱，點知阿姐話得兩個人一定要打對面楚，咁最後就轉左將二人枱。落單叫左個二人a餐,另一個阿姐話你哋呀二人餐不如坐張四人枱闊落啲啦。一入到去就比兩個阿姐點來點去已經嬲嬲地，點知啲食物嚟到係冇味道，好似啲食物同調味料係分開咁，食落去仲有一陣雪味. 未夠10點啲姐姐好似趕住收工咁係咁不斷係你面前行來行去，想收晒你啲野。星期五晚想食一餐安樂茶飯都唔俾，下次唔會再去。 
smile	星期六—給自己的小獎勵💪🏻 又到左一週一度嘅星期六 又係時候獎勵自己 飲咖啡+食大餐😍  對於咖啡 正所謂一週不見，如隔7天 所以一定要努力揾下好嘅  Flat white (almond milk +$5) $35 Flat white 係我嘅必叫item 今次因為貪得意想試下almond milk，所以+$5轉左 味道好突出 有獨特嘅蕃茄乾味 加上crema 份量好，成杯咖啡好creamy  非常順口😋👍🏻😋👍🏻😋👍🏻  Daily rice 🍚 + soup $95 照燒雞扒飯 + 南瓜🎃忌廉湯 首先個飯好大份，一個女仔嘅話會食唔哂 所以我都拎走左一半返屋企😂 雞扒好厚身，肉好滑而且冇渣 係用雞肶做嘅😍 （好多間都賣雞扒，唔通間間都係用雞肶做咩😏） 唔係一般餐廳用個種現成雞扒 所以好好食👍🏻👍🏻👍🏻  南瓜🎃忌廉湯 放心！唔係can food  有南瓜容喺入面，所以飲完都飽左1/3 我覺得湯係好飲嘅😋 不過再熱d 就好了 
ok	黑糖珍珠大比拼！茶味香濃！ 間鋪係正西九龍中心對面，食正條大馬路  對比係隔離既sharetea ，圓圓-好明顯多好多人排隊 6點幾收工時間，車來人往，食晒塵咁排左30分鐘，本身諗住飲新出既黑糖珍珠可可鮮奶 但係聞到陣茶味好香 所以叫左杯黑糖珍珠烏龍奶茶-半糖走冰 跟住又等左15分鐘終於有得飲 嗯…只可以話唔值得等45分鐘囉  首先講買相，果啲黑糖珍珠必備既虎紋冇乜咁制，黑糖珍珠唔夠熱 再講烏龍奶茶，茶味比較重，鐘意佢烏龍茶夠香 可能自己唔係好鍾意飲咁甜嘅嘢  雖然叫咗半糖但係都有啲甜  如果唔使排隊都可以試下😗
cry	超級唔掂 尋日一行13人本想去明星食,不過因落雨關係就係屋苑樓下食. 叫左個12人套餐再加$300轉條東星斑. 野食已唔係好得,再加上服務態度超唔掂.佢都有安排左1個同事跟我地張枱.重頭戲係條加$300而又蒸左3次既東星斑度.第一次上左條魚,再淋豉油,連佢自己既同事都叉唔開d 魚肉,跟住佢又攞反去"反蒸",第二次上條魚,再淋豉油.條魚仲有血水,我地同佢講d魚唔熟,叫你部長/經理來,佢又攞反去"三蒸",第三次上條魚,再淋豉油.一條好好地既東星斑比佢個廚師"三蒸+淋3次豉油都仲可以比客人食,亦唔需要同客人交代,d經理就要叫幾次都唔行過來. 最後都有一位部長/經理來左,我地要求佢換過條魚比我地, 佢話無問題不過要比15-20分鐘比佢地,一句唔好意思都無,我都唔知佢地係做customer services. 我唔會再去呢間去食. 套餐 (around $2000 + 10%): -燒味拼盤 -明蝦沙律卷 -蝦球e面 -竹生草菇白菜仔 -西芹帶子花枝片 -翅 -東星斑 (另+$300) -炸雞 -炒飯 -西瓜 -糖水 - beers / softdrink 
smile	够鑊氣私房菜 去呢間位於灣仔私房菜之前做咗功課，知道日頭做茶餐廳角色，夜晚變身私房菜，而有D2人套餐，平，靚，正。但今次去到發現冇咗之前的2人套餐。可能私房菜關係，成日都唔同啩，但D1人套餐亦都幾抵吃，丰儉由人。   附送例湯雖然只見到一大舊冬瓜，但味道濃郁，真心好味，可見老闆係用咗心機煲嘅湯。  蒜香骨，好大碟，够鑊氣，又香口，菠蘿粒酸酸甜甜，惹味，带來好胃口。 黄金焗中蝦，中蝦size均勻，每隻蝦都有蛋黄包住，蛋黄带出咗蝦嘅鮮味，但又不太搶，恰到好處。 西蘭花炒元貝，落埋少少XO醬，加埋D韮黄配菜，顏色鮮豔得來好睇又好吃，帶子鮮，西蘭花爽，,XO酱微辣，味蕾得到享受。 好想試吓D蕃薯糖水，但好可惜試唔到。而落樓時先至發覺梯間位置有D舊式玩具装飾，幾得意。 没有茶芥，唔需加一，所以埋單只是314蚊，抵  
ok	不過不失米線站 今日陪完朋友在附近睇醫生，太油嘅嘢又唔食得，剛好見到間米線站就入去醫肚。好似散叫一碗一餸米線都要$34，好似唔太抵！所以就揀大窩米線兩個人share，再加三隻香草雞翼！  貪佢一碗大米線，咩料都有齊，一次可以試到唔同嘅餸！整體清湯味道不過不失，米線都夠兩個女人食，不過大窩米線不設加底，如果兩個男人share就會唔夠飽囉！最深刻係個酸菜辣到我阿媽都唔認得，我食開三哥、譚仔的酸菜都係只酸不辣，所以大片咁放入口就中伏，加上酸菜有些渣，所以扣咗D印象分！好彩有杯凍檸茶頂住！而香草雞翼味道不錯，只係size偏細！埋單一個人平均大約$50內，都👌🏽嘅！晚上去不太迫人，唔洗搭枱，算坐得舒服！  
cry	價錢偏貴，奶茶難飲欠衛生 行完山去食早餐。  叫左蛋白麥皮、蛋治及奶茶;通粉、煎蛋配魚柳及奶茶。  蛋白麥皮得一小件蛋白，麥皮少，淡而無味。蛋治蛋滑皮新鮮，只有呢個好味。奶茶極難飲，難以入口，鹼味好重。  通粉硬了點。煎蛋賣相唔錯，蛋黃好漏。魚柳焦了點，但幾嫩滑。  但論早餐黎講貴左D，食唔飽都要呢個價。 
smile	爆漿珍珠奶茶包 以前真係冇諗過會因為麵包舖麵包好食而寫食評！ 行過見門面似cafe，但因為肚餓想是旦買幾個包同朋友分享，點知俾我買到限定爆漿珍奶軟歐！ 個名係怪d，其實就係珍珠奶茶流心包，感冒好似飲左杯奶茶，但同時食到麥香。台灣大熱髒髒包都有得賣！ 蒜蓉包就勁脆，內裡鬆化，同埋有d大澎湃蒜蓉。 見到原來仲賣野飲，見到個杯先知原來係share tea嘅，出左台式熱焙茶同好多水果茶。朋友叫左珍珠黑糖鮮奶，忌廉有點多，但唔影響佢珍珠好咬口。珍珠係透明而唔係黑色，感覺軟d！ 
ok	茶記一貫水準 趁地鐵有半價優惠，搭車搭到老遠到利東行山 - 玉桂山，行山前要食個飽飽，咁先有氣有力行嘛!!💪🏻   利東商場選擇比較少，我地揀左個就腳既翠河。 翠河舖大環境寬敝，揀個卡位坐低，侍應姐姐放低兩杯水，餐具櫃桶自取。係茶記多數都會選擇常餐，貪佢配搭夠多！揀左個五香肉丁米粉、配厚多士火腿鮮果沙律，加杯茶走。味道正常，沙律都新鮮，茶記一貫既水準！厚多士堅厚同烘底，算係有誠意之作！ 朋友仔叫左個乾炒豬扒公仔麵，炒得都乾身唔多油，扣分位係佢無餐跟，另加凍飲加$10。 兩位埋單盛惠$102，合理價位吧！ 
cry	星期五也靜英英是有原因的 星期五晚做完Facial在淘大睇吓有乜食，大家樂已經大部份嘅食物售罄，再周圍逛逛發現有一間叫做湯加嘅食肆，見到個湯字作為湯怪立即被吸引了。  走入去望望有咩食，打開門有兩個姨姨一個後生仔，望住我問我係咪外賣,我就話睇吓有咩食先。 選擇都很多所以坐底試試，向員工示意下單，其中一位姨姨應咗我但無行動，另一位就幫剛入嘅外賣客落單⋯我用充滿疑問嘅眼神望住佢哋，最後個後生仔走埋嚟幫我落單； 我叫咗103號嘅松茸淮山竹絲雞，跟一碗白飯或三色飯或藜麥飯；最搞笑落單又再問我係咪外賣⋯又再問我：「係得咁多啦？」聽落佢咁講好似我嗌得太少野咁⋯ 除咗我之外，一眼數晒有兩個客享用緊佢哋嘅晚餐，有兩個客喺度等緊佢哋嘅嘢食，仲有一位先生等緊外賣而已，三個員工比我感覺係幾懶懶閒⋯ 地下污糟佢哋其實都冇去處理⋯  送餐時員工放下便轉身離開，並沒交待餐具事宜⋯原來是在檯下的抽屜中自取⋯ 我碗湯一上枱溫度已經係好啱即刻飲用，並唔係熱辣辣出晒煙嘅湯，味道中規中矩，三色飯就偏軟微溫⋯食物整體是健康之選，可作醫肚⋯但並不是熱辣辣出爐⋯ 我諗⋯應該無必要再光顧⋯ 
smile	視覺味覺大滿足😋 忽然好想食菠菜芝士卷..咁就乘機走咗入赤柱.. 美利樓嗰間Mijas已變身為ocean rock seafood & tapas.. 去到門口第一件事梗係睇吓有冇菠菜芝士卷啦😁 Yeah😋👏 有喎👍🏼哈哈.. 餐牌仲多咗啲新野食🥗🥘🍝🍔🍕🥓🍤🦀🦐🦑🐟🍹🍺咁就一於入去試吓啦... 呢度嘅海景咁多年來都係冇得輸嘅... 咁解會坐喺露台位啦... 講返嘢食先... 先來半打鮮甜生蠔...至愛菠菜芝士卷..菠菜同🧀個比例係啱啱好一啲都唔會覺膩..每次至少要食兩件😋 跟住就到🇪🇸黑毛豬火腿.. 飛一般迷你🍔... 被姪仔秒殺.. 壓軸嘅香噴噴安格斯肉眼扒..是日味道記憶大滿足 
ok	星期六嘅早茶 琴日同屋企人燒完嘢食之後佢哋就話今日想飲茶。我就揀咗一間位置相對我哋方便嘅西苑。我約咗親戚十點九去到等，因為我知道呢度好快就會坐滿。我哋準時11點坐低，11:15已經見到差唔多錯門晒人。星期六日及公眾假期12點前買單全部少點計，即係每一個點心$30。頂點都係$30非常之抵食。呢度有最出名嘅叉燒，非常好味。仲有懷舊點心臘腸卷，都係要俾個讚佢。其他點心就係普通出邊酒樓嗰啲，味道亦都十分之唔錯。今日食得比較匆忙記拍照 
cry	唔掂 粉圓茶 一芳最出名水果茶就眾人皆知，我都有幫襯過，但係飲完就會發現根本過譽。  每次睇見啲人排隊買我就鄧佢地銀包可惜，咁就無左幾十蚊... 水果茶 茶味無乜，水果味又唔係好出，天氣熱就幾消暑既， 咁係因為佢凍，而唔係有咩咁清爽。 同埋得甜味... 咁杯野都叫做放得落口既，但絕對不能推介  講返粉圓茶，話說一芳想答謝大家支持，推出左$8 一杯粉圓茶。  本來都有少少期待，一飲之下 1. 無奶味 2. 無茶味 3. 珍珠痴埋一團 我飲完都唔知佢係用左咩沖出黎.... 同埋杯野係細珍珠，佢俾左細飲管，但因為煮得差，好難啜出黎，一pat pat 真係好差 好失望 
smile	好正既意粉 食左個香蒜片雜菌意大利粉....只能用「正」黎形容！ 價錢大眾化，同一款意粉如果係銅鑼灣食，計埋加一起碼過100！  呢款$68仲包一杯野飲，所以住係灣仔既我都特登入去食左兩次，睇怕以後會變左飯堂 而且意粉仲可以加底 呢到主打係意粉，素食既我，暫時只有一個選擇，不過店主話可以度身訂造無肉意粉俾我 另外裝修好舒服，雖然地方唔大，但係好cozy, 地方好乾淨。  從來冇諗過去到咁遠搵野食，不過坐地鐵好方便，利東站出左行五分鐘左右就到。 
ok	飯店名要唱出來 第一次來呢度食午飯，亦係第一次寫食評，好近港鐵站，唔難搵，冇book枱，好在一個人有位比我食。 來之前睇過Facebook嘅介紹，所以諗都唔使諗就叫咗個肉骨茶 呢度環境普通一眼見晒，仲有啲熱，好在上菜速度正常 肉骨茶入邊有三舊骨，有肥有瘦冇乜特別，但係伴碟油炸鬼加左落啲湯度好鬼正，個湯有淡淡的藥材味，另外黑醬油（超級正）加左生蒜同辣椒（明明用來點骨，我攞咗來撈飯） 過油飯我唔識形容係咩味，但響馬拉食過差唔多 仲有杯洛神花茶，味道係對板嘅但係超淡 
cry	大伏家！拉麵失格 大丼家取大當家諧音，新開幾星期有唔少人幫襯，價錢唔貴，一心以為試得過，點知係大伏！  所有item嘅通病係： 1）細份唔抵食 2）唔夠熱  最伏係拉麵...先玩個找不同？  粟米同菜都離奇失蹤。份量少得可憐，碗本身就好細好淺，湯都蓋唔過啲麵。溏心蛋變實心蛋，一望就知唔入流。湯底？飲落只似昆布湯加辣油，辣味不痛不癢，而且稀到水咁，公仔麵味精粉湯底都好過佢。  加少少錢都食到味千喇，呢碗麵嘅質素同味千嘅差距明顯大於十幾蚊...  睇圖你覺得一客有幾多隻？幾大隻？ 餃子皮又硬又油...三隻一口餃子。 咖哩飯唔平平無奇，但亦唔平。 咖喱味唔香，只係似豉油。 炸皮太厚，麵包糠好少，所以唔鬆化。 算係比較好食，但唔值$52。 蕃茄湯幾濃。烏冬都唔粉，少少黏韌。海鮮雖多但唔新鮮，而且全部係白灼味。 湯唔夠熱，芝士上枱都只係啱啱溶到。   唔知遲啲會唔會進步，但餐廳位比較迫，食物份量少，員工唔夠服務普通，恐怕唔係咁易改善。
smile	喇沙麵愛好者 | Mee... 喇沙大蝦、蜆肉、蟹柳、魚蛋、豆粕、雞蛋、魷魚 呢間嘅喇沙湯麵線真心推介，今晚去咗呢度食飯，環境舒適，坐得舒服。  做緊龍蝦喇沙優惠，不過我唔係幾好龍蝦🤭  朋友叫左份緬甸咖喱薯仔雜菜$72加白飯$14，估唔到咖喱唔算好辣，但係好香！ 薯仔非常軟綿綿，加上唔同各式各樣嘅雜菜，口感即時變得豐富，配飯食一流。 以我當然唔少得喇沙麵線，叫咗一份Mee... 喇沙大蝦、蜆肉、蟹柳、魚蛋、豆粕、雞蛋、魷魚$78。 其實仲有雞絲等等嘅選擇，不過認為呢個比較多餸，好似幾抵食咁。 大蝦同埋蜆肉好新鮮，味道唔錯。加上魚蛋、豆粕，雞蛋等等都幾高質，各有特色。 飲左新鮮青檸梳打凍 （少甜 ）$28同埋黑糖薑母茶 ， 唔錯阿，新鮮青檸梳打非常清新，少甜的味道不會過甜。 
ok	相片係牛扒 出品係牛肉片!？ 荷李活廣場 行街睇戲食嘢 又有免費泊車 早晨太早 又經濟嘅早餐 冇咩選擇…… Mac記啲飽越食越細個 牛肉又嚡…… 就揀咗 大快活 大餐牌啲相好正 款式都多 價錢算中平 街坊食得起 店鋪爆棚  👇呢個餐都幾吸引 現場見有客食 都好靚  牛扒+雞扒+餐旦麵+可樂 餐$46 外賣打開另一件事  "牛扒"縮晒水 細嚿薄咗走晒樣 嘅牛肉片!？ 想攞番去換 又費時 激氣 已經唔係第一次 外賣總係失分嘅 買過咖哩牛腩得2嚿 茨仔2嚿 以後取餐前要檢查吓 雞扒正常嘅 size同相片9成係 好味香口 餐旦泡麵 麵好食 但湯底就比較咸 餐配 皮旦粥 +9元 粥靚 綿 呀媽煲嘅咁 
cry	垃圾!  第一次見佢開就去左食一次 叫左吉列豬扒飯同牛肉飯 吉列豬扒既汁可以話係超級難食 塊豬扒都唔係好掂 總括來說 係唔好食 牛肉飯仲衰過吉野家 又貴過吉野家 我不如食吉野家! 
smile	旋轉木馬中晚餐🎠 又係bookmark左呢間cafe paradise好耐，一直都未有機會去太子分店，今次反而同朋友山長水遠去杏花邨既分店😂  新分店好有特色，門口係巨型旋轉木馬🎠好適合少女同小朋友打卡。見到好多小朋友都好鍾意，我見到都心心眼，好似入左主題樂園咁😍  菠菜三文魚千層麵 ($83) 好耐冇食過千層麵，呢個冇令我失望😉千層麵有三層，中間夾住菠菜同三文魚，面層有邪惡既芝士，味道不俗。美中不足既係份量稍少，食下食下好快就食完了😂 All day breakfast ($93) 又係港女的最愛😂朋友揀唔落食咩，所以選擇左咩都有既全日餐😂薯餅香脆熱辣辣，漢堡扒唔會太硬，仲有火腿，煙肉，菇類同腸仔。窩夫比較失色，冇咩蛋美味之外，質地比較乾。 凍朱古力 (+$15) 加左杯凍朱古力。匙羹係螢光粉紅色，我就覺得麻麻地，顏色同餐廳裝修唔係太夾喎。不過味道唔錯，朱古力味足夠，唔會太淡好似飲肉咁。面頭有movenpick朱古力雪糕😋 
ok	唔錯的雞  原味炸雞,  好香 外脆內軟 份量都幾多 件雞比相像中滑，唔會乾身 配啤酒一流 下次會試下其他味 因為呢過有點單調 果汁 唔錯 可以解口渴 不過唔識行火炭既我,  呢間野有點難搵 
cry	中學時候嘅快餐.... 對於呢亭响屋邨附近揾到嘅快餐店，倍感親切。想起以前讀書時期，差唔多日日都會食佢哋D雜扒飯、炸肶薯條等等。今次嚟到，主要都係嚟懷舊懷舊啫... 响呢D快餐店，食物水準不能有太大苛求--- 師傅毫不手軟，一大pat洋葱汁pat落兜飯度，變成湯飯一樣，無可奈何；雞肶一早炸定，凍冰冰，肉完全冇味，皮亦不脆... 凍茶加入大量碎冰，飲到尾後淡如開水... 水準九流，懷舊一流... 
smile	好味程度簡直係喜出望外🤗 星期五晚同老公即興去土瓜灣 walk in食西餐~ $38 泡沫甘筍蕃茄忌廉湯，見到都覺得驚喜 ，賣相好靚! 個湯好夠熱，泡沫好綿密，甘筍蕃茄味好濃，仲有好香嘅胡椒味! 老公一定要食飯嘅關係就點咗$98海鮮意大利飯， 賣相七彩繽紛好吸引，意大利飯食落creamy 又好味，海鮮仲好fresh添，waiter聽見我哋大讚，走過嚟話海鮮係每日新鮮購買! 唔怪得知啦~~~ 鍾意食羊嘅我就點咗慢煮$188五小時羊髀配扁意粉，慢煮羊髀一切開簡直係香軟鬆化， 一啲羶味都冇(但其實我食得羊髀完全唔介意羶😂)，扁意粉軟硬適中，醬汁香濃，份量大大碟，女士一個人會食唔曬!   下次試下去食lunch先 
ok	可一不可在 一直經過此店都想試，今日終於一嘗夙願，叫左個外面少有既芫茜雞米線。店面地方窄，唔合適大份人士同有小朋友既家庭，但係旺角食野係咁上下。上菜速度快。米線一黎我呢個湯怪急不及待試下個湯。   店家標籤湯底無味精，啲膳稿雜誌話可以成碗飲（其實一丁湯底夠大把人成碗隊啦），Well，我只可以講就算無味精都一定有增鮮劑啊雞粉you name it。因為個湯絕對唔係搵雞煲出黎既味。明既，用真雞湯成本咁乸脷工夫又多，就算一個位一個鐘返到4桌都冇用啦。之不過明買明賣，有味精有咩所謂，譚仔南記都可以咁好生意。但你唔係，唔可以話自己係。撇除呢點，湯底晚顏色同隱若既芫茜味很點題。   雞件有5、6件，驟眼睇好多，塊頭亦不少，但暗藏殺機。姑勿論有4件都冇乜肉全骨，可能我時運差。有肉果兩件一咬落去，碎骨黎既？可能咁樣好咬口啲？亦提醒大家係旺角鬧市內亦不忘慢食文化，足見店家用心良苦。雞乃是主角，但味道不夠。   加$6既菜心份量算ok。配料方面，有生菜3條、冬菰4舊、豆卜3舊、蔥一羹、芫茜若干。冬菰香。麵底份量不算太多。男士陪女友黎食恐怕要靠小食打底。   米線索價$58，菜心加$6，加埋一$70落樓。實在唔明連杯水都冇點解要加一。性價比欠奉。   總括黎講味道唔差，但味道平庸。但要咁迫又咁既質素，我寧願行多兩間鋪食吉吉家。如果只想食米線，其實太子旺角都有幾家非連鎖小店，$70呢個價錢已足夠食一碗大到獲利回吐既米線+3隻手羽。 
cry	服務態度 我係街坊，堂食外賣都時不時幫襯。講真街坊小店，唔會食環境態度，但係呢次真係一肚氣。 放工經過，想買大排麵返屋企食，比錢後企晌門口等，一步都無離開過，電話無電亦無得做低頭族。5分鐘後普通話短髮阿姐第一次拎一個大排麵出黎，我行埋去，佢一手擋開我話唔係我既。咁繼續等，其他比我遲去既顧客都走晒，我再問佢我個份晌邊，佢入返去拎返第一個麵比我，仲話晨早叫左我，係我自己走開左。我話我無走開過一步，入面另一個廣東話店員話佢都見我走開左。咁我都無野好講，錢又已經比左。 拎到返去個麵都索晒D湯(諗住返去即刻食所以無叫分湯)，已經唔想食了。講真，如果真係因為好生意人手唔夠，要等廿分鐘先煮好，我可以接受。但而家係你屈我，個麵仲要晌度15分鐘。以後唔會再幫襯。 
smile	態度好野食正 青衣城呢排開左好多食肆。  101係其中一間好想試既，以前讀書果陣食過其他分店，都出左名抵食，同珍珠奶茶大大杯 青衣除左性價比高，經理哥哥仲超好態度，最奇怪既係星期日七點幾都唔使點等位！  大家見到晚餐餐牌真係唔貴，加杯野飲變餐都係加$5，加埋一都係$50多啲，仲要食物質素唔係差。 肉燥超正！雞扒正常，玉子豆腐口感好搞笑，皮肉分離haha，不過幾好食。如果啲菜唔係凍既話就更好喇。 係台式餐廳果陣珍珠奶茶味 唔知大家get唔get。我會話真係$5既質素，都係唔差既。 呢個一人餐，有一個主食，一個小食加杯野飲，全部任揀，好多選擇 
ok	豪食團年飯 新年好多食評未寫，其實團年飯食咗好多餐，呢餐就同老婆嘅屋企人一齊食！由於有人中咗獎，請食飯，所以我哋食好啲！有龍蝦、有雞煲翅正！ 我哋搵咗一隻好大隻嘅龍蝦整咗呢個芝士伊面，芝士味非常之濃，我哋嗰個食到好飽，差啲都食唔晒！ 我最鍾意食翅，呢個濃湯雞煲翅，要＄480，我哋個個食到爽yy！ 仲有富臨最出名嘅燒鵝，呢個燒鵝唔會太肥，我識就剛剛好！  仲有蒜蓉蒸扇貝，精華集在粉絲中！ 但埋單都幾貴，貴在隻龍蝦，比我選擇多次，我寧願拎隻龍蝦上湯伊面，更加食到佢嘅新鮮！  同埋呢度嘅經理都幾小氣，食咗成＄4000野，叫佢俾啲靚啲嘅甜品，都唔願意比，之前其他分店都肯，又去其他分店度食啦！
cry	十面埋伏 係上水飲茶，原來咁艱難，好多咁酒樓裝修，入村先有間，等位就緊，等到可入去，成張枱都坐滿人？！原來個阿姐攪錯左有位，仲要黑返我面叫我再等！一聲唔好意思都無，好在隔離有張枱剛走我地先有得坐，服務態度好差！有冇攪錯呀!真係有就係攪錯枱號。 環境：陰暗地方細，好有壓迫咁，枱同枱間距離好近，坐得勁唔舒服。 食物：奶皇包，太少奶黃餡，唔夠味。 四寶雞扎:夠大件， 燒賣:基本上，燒賣會係衰極有限既點心，哩間勁呀，可以整到咁淡而無味，點食呀。 紅油抄手:凍冰冰，味道普通。 鮮竹卷:好韌的鮮竹卷。 不論態度、食物、環境、都好差，又中伏，之後睇返好多喊面，絕對深信其評價囉!       龍宴
smile	巧手小菜+足料燉湯 因為有95折，所以我每月1同11號都會黎樂富中心嘅pet shop入貨， 之後通常都會喺呢度食埋飯，今晚老婆仲約左外父外母添， 有老人家喺度，揀酒樓就一定啱食架啦，所以今次黎左富臨皇宮。 呢度個佈置都幾靚架，唔怪得咁多人結婚都揀呢度啦。 一坐低就望下menu先，選擇相當多，小菜、海鮮、燉湯、燒味等等。 正當苦惱之際，侍應就過黎向我地推介今晚嘅燉湯同精選海鮮， 既然係咁，就照佢推介寫幾個餸啦。 原本仲想叫羊腩煲，但係太多人叫，已經賣晒了。 甜品都幾吸引，如果一陣食得唔太飽都可以諗諗。 呢個湯真係要推介一下，除左姬松茸、花膠、響螺呢啲貴價食材之外，仲有雞腳、瘦肉之類， 認真足料，而且色香美味，我仲夾左好多花膠比老婆同外母佢地，夠晒滋潤。 老婆最鍾意食鮑魚，佢話有陣果皮清香，而且都算幾腍，百零蚊有6隻都幾抵食。 牛仔骨黑椒味濃，但肥左啲啲，而且只係得幾件，反而配菜嘅蕃茄、蘿白比較多。 海蔘炆得好腍，而冬菇及鵝掌都吸收了鮑汁的精華，豐富多重口味。 今次我地無叫飯食，叫左個生煎包試下，煎得好香口啊， 我仲食左兩個，真係仲飽過食飯呀。
ok	街市熟食檔 難得放復活節假就去咗鯉魚門行吓、睇吓海，周圍行完，經過街市，見到有茶餐廳就決定入去食個碟頭飯先走 餐廳喺街市入面，行到熱熱地，入去歎吓冷氣都幾好，不過餐廳冇風景睇就扣咗唔少分！ 我同男朋友一人嗌咗一碟，首先係咖哩雞排飯，咖哩比較似葡汁，雞排幾有肉汁。 我嗌嘅係涼瓜牛肉飯，醬汁太鹹，唔太夠鑊氣，牛肉冇乜味，有啲失望  咖哩雞排飯係lunch set，跟餐嗌咗杯涷檸茶，不過不失。 2個餐夾埋食咗$90，碟頭飯嚟講都算正常價錢。 
cry	唔想再食😪 《川妹記》 #食在西環 📍西環正街6-14號正豐大廈地舖  今次晏就去左西營盤食野，見到有間四川菜，於是就入左去試  今次試了自選米線 $24 🔺麻辣湯底 (小辣) 🔺烤雞翼+6 🔺豬大腸+6 麻辣湯底完全唔辣，同平時食開既分別好大，個湯底好似只係加左幾滴辣油咁，好難食 豬大腸都無乜味，仲要好薄好薄咁，小小咬口都無 烤雞翼係另上既，但係烤到太乾，完全唔好食  只係食左一半都唔夠，已經唔想食落去 🍴5/10
smile	位處何文田裝修擺設很有格調的餐廳 前兩日去左何文田Home Kitchan食晚餐，雖位處何文田，但其實離旺角超級近，旺角中心沿亞皆老街一直行，只需要十分鐘左右就可以到達。平日不算多人，個環境好舒服，裝修擺設很有感覺同格調。 打開menu，頗多選擇。店員推薦必試日本和牛漢堡，100%來自日本純和牛。另外仲點左個美國安格斯肉眼扒配薯條，九成熟。 講下個和牛漢堡set餐先，看起來好似好細個咁，其實份量超足，牛肉味好出，自家手打漢堡果然出色。配上生菜蛋汁，令個包食起來超正，一d都唔會乾爭爭。跟餐仲會送一杯飲品添，我地點左凍檸樂，都幾大杯。 再黎到九成熟既安格斯肉眼扒，不得不讚。賣相好靚好精緻，牛扒煎得很香，牛肉瘦得黎又有少少脂肪，仔細品嚐，牛味超重，齒頰留香。輕輕點一下黑松露醬，令整個扒都昇華了，牛扒上放置了一d煎香了得菇片，增加咬感同菇香。呢個餐仲配埋薯條，厚切，香香脆脆的，凍左都好好味！ 呢間餐廳有唔少既養顏美容既花茶提供，例如我地點既茉莉花茶，賣相超靚，口味清新，潤喉，瞬間感覺很健康養生。 
ok	年初三的午飯 大年初三 天氣熱辣辣 好想食返啲凍野 見到板長有開就入去食個午餐  因為新年嘅關係筷子都唔同咗包裝 寫住”好運韱” 中吉 打開是這樣 感情會開花結果?? Hoho 由於今日係新年 所以係無套餐揀嘅 全部都要單叫 落單係要用Apps 既，所以亦都冇紙Menu睇 變咗所有人都要望住同一部電話 我哋三個人叫咗以下食物  仲即刻睇埋價錢添 芒果飛魚子沙律 $38 都幾大碟 唯一覺得唔夠多沙律醬 變咗有少少乾 火炙玉子同埋火炙三文魚壽司 超級好食 好鍾意火炙三文魚 因為啲魚油已經逼左出嚟 變到好juicy 加埋芝士好好食  火炙壽司盛$118 , 一客有九件 味道還算OK 沒有什麼太特別嘅感覺 但係覺得自己單叫更加好 總括而言 還算不錯的壽司店吧 
cry	環境OK﹐ 食物大件...但唔抵食 幫襯過一次食SET LUNCH﹐份燒西冷都算幾大份﹐ 但我同朋友都係要5成熟﹐上檯時就一份7成一份9成! 絕對唔係呢個價錢級數的?廳應該有的“錯誤”。 不過因為食LUNCH﹐唔夠時間再等過另一份﹐匆匆忙忙 食完就算。而個套餐仲包括任飲餐湯同任食沙律吧﹐但水準令人失望(或者根本唔應該有期望?)﹐餐飲我要了一杯重量級凍檸茶﹐ 可以REFILL﹐但我飲完想REFILL時﹐個印巴籍侍應 (一陣臭煙味﹐肯定係剛剛“享受”完) 態度有點 “寸”問我“oh, you thirsty?”﹐我就答﹐"no but this is much better than the food, can I have it refilled?" 先至無再出一句聲去REFILL我杯茶..... 似乎呢間52係食環境﹐天氣唔熱時可以半露天式用餐﹐ 的確有某程度的情調的。但可惜係頭頂上面條火車軌 實在太嘈喇﹐完全破壞晒食野的心情﹐直頭係令人 不耐煩。呢架火車一日繼續行駛﹐想我再幫襯呢間52﹐難矣﹗ (唔明點解唔可以做到無聲﹖﹖﹖或校得細聲少少﹖想趕客﹖) 
smile	期間限定 玫瑰雪糕 ［期間限定］喜茶 玫瑰雪糕 HKD 19  味道:  7.5/10 玫瑰味濃度：6.5/10 抵食指數： 8/10  -     表示之前都係深圳飲過喜茶，飲品大部分都好高質。    今日係咁岩經過銅鑼灣新開既喜茶，見到佢做緊［限定7/3-8/3既玫瑰雪糕］，即刻狗衝左去試試佢。    黑色雪糕筒好高質，好香既脆脆朱古力味，同粉紅色既玫瑰好襯，影相呃like 一流 haha。 雖然冇乜玫瑰味，但19蚊黎講，都算唔錯架喇，大大筒，上面仲有d莓粒仔，影出黎真係好靚。 ig: hkfood_station
ok	D檯排得有d密 今日搵左呢間西餐試下，平日食晏都坐得幾滿下，佢有分地舖同樓上舖，通常地下要等得耐啲，今次我地上左去樓上，見到都有好多枱，我地七個人等都唔係好耐都坐低左。呢度樓底好矮，同埋啲枱好密，講野要好大聲先聽到，有同事話食完個頭好痛。  我今日叫左個蕃茄蜜桃焗豬柳飯，55蚊再加3蚊凍飲。野飲就正正常常，有同事再加3蚊要左個忌廉湯，佢話偏咸。個焗飯等左10分鐘就到，都好熱辣辣，但似用茄汁焗，有啲酸，因為我食唔到蕃茄，另外佢就用炒飯底焗，都值得一讚。下次可以試下其他野，但個價錢唔平，可能兩個星期先會嚟一次。 
cry	不必製造回憶 經朋友介紹到小食館試吓，買左炸蛋、墨鬚同涼粉冰﹗食完個炸蛋同墨鬚後，我就明點解D人話好好食﹗我估佢地用豬油，無錯，D豬油係好香，令到D平平無奇嘅食物都變得好好食，不過我成日下午就慘，啖豬油味係喉嚨到kick住kick住，好辛苦﹗老實講，d魚蛋都有豬油香味頂住，但d墨鬚就完全唔掂，un到不得了，都食唔到﹗ 我睇好多食評都話由細食到大，畢左業都心思思要返黎食吓，約埋d舊同學黎個集體回憶……咁我呢d閒人，唔使製造任何回憶啦﹗ 
smile	港味小店 去左朋友家拜年 下午茶時段搵到呢間港式小店 聽聞過呢間小店既名氣 今日一於一試 餐廳係自助形式的, 先去收銀處比錢後, 再自行取餐  我地幾個人叫左幾個餐share食  1）單層漢堡芝士蛋包🍔拼炸薯條🍟(轉雙層)+紅豆冰 波浪紋薯條 炸到又香又脆 個包雖然睇落唔係好大個,  但擺落口係唔可以1啖過的🤣 包身面層有烘過 食落口帶點脆 漢堡排係用人手手打出黎 好juicy 配埋秘制既酸甜沙律醬 正 2）炸雞脾🍗+炸薯條(薯條轉炸雞粒)+凍檸茶 雞脾炸到皮脆肉嫩 肉質1d都唔乾身 仲帶點雞油 3)   鴛鴦扒飯- 跟豬扒+雞扒🐖🐓(配黑椒汁)+餐湯(羅宋湯)+熱奶茶 佢地煎既扒都係又香又唔乾身  配埋個汁 真係無得彈  
ok	[觀塘] 花店X日式輕食Café 瓜 又到Happy Friday 梗係要同同事出去搵下好野食 同事揀左呢間新開的 與公司隔條街就到 好彩預早訂座 even 12:45pm到 都已經full house 裝修以日式木系為主 雖然無窗但都好光猛 不過無我想像中大 所以同時間咁多人係同一空間都幾嘈   蒲燒鰻魚滑蛋定食 $108 由於上菜時間有點長 先上湯 唔錯的 不會太濃 等左一段時間終於上菜 對於女士來講係岩岩好 鰻魚有油香 而且唔會太多醬燒味 滑蛋沾到燒鰻魚汁的味道 再配飯真的不錯 仲有啲沙律 🥗 薯蓉有其他料係入面   Matcha Latte 加$15 抹茶味好濃 係等主食黎之前 幾啖已經飲哂 但以加錢來講 呢個容量係可接受的   試業期間85折   不過真係因為試業期間 上菜的速度有點耐 如果食飯時間趕時間 可能真係要過多陣先黎 但店員服務好好 要主動過黎問下野食份量同味道
cry	待改進嘅街坊生意 見到原店嘜乜雞蛋仔要執笠，之前仲要賣啲唔知乜嘢嘅清潔用品，都覺得好可惜！  然後見到改頭換面，賣返D類似嘅嘢，轉左少少格局，咪諗住試下囉…  買左個腸粉餐，員工都好殷勤，又sell我買洗手液，都不過不失，但係啲食物就真係麻麻地…  腸粉嗰邊係乾嘅， 唔知係點蒸出嚟 魚蛋完全入唔到口，有半粒係又乾又硬， 質地又粉，感覺好似未煮完就拎畀你食咁， 食咗第一粒就已經想lur返出嚟 燒賣唔難食，但都唔係好食，好重味精  會再幫襯，但真係要繼續改進，換過批貨，改善細節… 
smile	幽靜和風食府  好耐冇食過壽司刺身，今次同女友去到朋友介紹偏少少既西營盤 餐廳入口好有日本風格，差d 就除左鞋先入去  女友睇緊menu 我就睇下裝修，真係好有居酒屋feel, 唔錯 仲見到有一小缸細細隻既蟹仔，多口問下店員，原來係有客落單就拎去炸既食材 如果個缸冇晒就賣晒  首先試既係小肌魚卷，店員介紹魚先被醃製，然後包左少少酸薑同紫蘇葉，加上師傅自己調味既味噌汁 味道最鮮明既係濃烈既魚鮮味，但係又唔腥 加上唔濃既酸薑同清新既紫蘇葉，以及我最愛既味噌，就算係唔鍾意同唔慣食酸野既我都贊成encore 多碟 開胃得黎非常鮮同有特色呢，出面連鎖鋪肯定唔會有呢d食  之後就係試壽司質素既三文魚腩同埋三文魚籽壽司～ 三文魚腩非常肥美，油脂感同鮮味十足， 三文魚籽比平時出面見既細粒少少，味道冇咁鹹，好似帶微微酒味咁，都好好味～  蟹膏多士～ 蟹膏加味噌香濃唔腥，配即燒多士香脆好食 蟹膏上仲有少少蟹籽，提升口感  明太子釀雞翼非常足料，明太子好多，而雞翼外皮燒得香脆，好滿足～ 牛肉有d咬口, 但係唔會太韌, 生熟程度適中, 肉汁好多肉味香濃, 正~ 跟住係女友至愛既日式小食之一, 茶碗蒸~ 蛋非常滑, 而且最神奇既係佢地加左少少柚子皮 令成碗蛋非常清新有驚喜~  encore三文魚腩(未影已經高速被女友咬走一件 ) + 油甘魚壽司~ 油甘魚女友話好鮮, 非常鮮, 好好食  接近埋尾, 叫多少少串燒試下~ 豚肉菇串豬味香~唔會好似出面果d咁太多汁得番燒汁味~ 赤羽熱辣辣又脆脆地既皮, 加上鹽燒真係好惹味~ 雞肉肉質都非常好~  除左encore多碟小肌魚卷做結尾之外, 都忍唔住試多樣新野~ 赤貝大家就食得多, 呢款石垣貝就少見d~ 比起赤貝更加鮮甜彈牙~好有趣又好食既口感呢~值得一試  最後最後係甜品~ 一開始我仲以為係叉燒 其實係紅酒菠蘿 紅酒味都唔錯呢! 用係甜品都唔會用差既材料, 值得一讚 係酸酸甜甜帶少少酒意下結束~非常滿意 
ok	好又一餐,唔好又一餐 其實30幾蚊一個早餐都唔會祈望有乜要求,不過最低限度D食物熱食要夠熱,多士唔夠脆同熱,D腸仔個心微暖,麵又過淋,牛肉奄到梅晒,無牙都食到 ,凍飲又唔夠凍,總之成個餐唔合格 
cry	食物不過不失，不過服務真係一般 第一次入去食原來咖哩都分咗好多種口味 有最普遍嘅黃咖哩， 仲有一款咖哩係特別深色嘅，初頭仲以為係燒汁，但係見到餐牌又話係咖哩，於是就叫嚟試下，叫咗個漢堡扒咖哩飯同埋一個類似肥牛火鍋既飯，其實唔算係火鍋 ，佢好似隻碟咁但係又會有火鍋湯底嘅湯浸住啲肥牛同洋蔥， 漢堡扒咖哩飯變頭有塊厚厚嘅芝士係面，漢堡扒超級厚仲要兩大塊，一碟兩個人食都夠飽，同埋咖哩味真係好濃，濃得黎又唔會偏鹹， 第一次食到呢種咖哩，味道幾特別既， 要飲嘢或者沙律就要另外加錢所以平均都要大約$110~120一個人，價錢雖然唔算特別貴不過亦唔算平，不過最失望就係無咩服務， 老實講場地唔算大，我哋食嘅時候只係六點一二左右，未係晚市繁忙時間所以只係得我哋同另外一台客， 樓面有成三個職員，本身係咁傾計，突然之間有一個傾完偈就突然主動行埋黎問我哋食咩，語氣當然唔係十分好啦，不過我地見都睇啱就順便叫埋，後尾野食黎左我地諗住share食所以問佢攞碗，點知佢俾得1個我地，於是咪問佢攞多個囉，但係聽完又唔俾反應，淨係即刻擰轉頭木口木面咁攞個碗過嚟，好似好唔願意攞咁，其實呢間餐廳啲野食唔錯既，不過服務就真係麻麻地啦 
smile	菠蘿包代替方包 食咗一間試業中嘅冰室，見到咁多人排隊，我梗係唔執輸喇！   有冰室當然唔少得枝裝牛奶同汽水喇！  佢地餐牌唔多選擇，但早餐去到12點㗎！   睇吓個蛋同菠蘿包！好吸引呀！而枝裝奶嘅味，唔可以有嘢代替到㗎囉！   個雪菜肉絲米都好夠味，份量正常！   見到侍應們都係非常年青，應該係幾個年青人夾手夾腳開嘅！講到明係試業中，當然會有少少唔順暢，漏單呀！上錯嘢呀！入客慢呀！通通都有，但佢地對客人都好有禮貌，令到客人都嬲佢地唔落！希望佢地keep住呢份禮貌同對工作嘅熱度喇！
ok	東涌新嘗試 自從無喺機場工作後，都好少入東涌lu~難得朋友過嚟香港，住喺東涌嘅酒店，我就一早早餐都未食坐車過去搵佢 一岀地鐵，就見到有間新開嘅菠蘿包店，就買嚟試下 原本想揀個雞脾加菠蘿油套餐，點知佢話十一點先有 所以就轉左叫個菠蘿油加腸仔炒蛋餐，包埋熱飲一杯☕️。  拎到上酒店先知我比錯左杯奶茶我 加上茶底好苦，唔太啱我口味。  菠蘿油嘅牛油放得好少，菠蘿包個面唔香脆，有點乾。一咬落無左食菠蘿油個種香脆加牛油香夾埋一齊食嘅滿足感。比較失望。  腸仔炒蛋質素就正常，不是滑蛋，不過不失。  總評價不高，香港岀色嘅菠蘿包有太多，可以用更便宜價錢選擇更好。 
cry	愈做愈差 東大門係一間我由中學就開始食既外賣餐廳。 由以前好鐘意買返學校食覺得好好食，到依家係要格硬食完佢既程度 只可以話係完全感受到佢地係東涌區出名左之後就愈做愈hea 仲加哂價。  今次既外賣用餐經驗係好差好差， 我買左雞肉蓋飯配泡菜芽菜 （＄45 配一款配菜）加多一款配菜（＄5） 買到返屋企先發覺佢地唔至係成盒飯都俾錯我既仲要好難食 佢地係俾左辣豬肉蓋飯配泡菜（＄45）俾我，諗住照食算喇。 食落豬肉調味正常，泡菜就得小小酸味冇咩辣味既 而我一撥開啲餸就見到勁多泡菜水浸住啲飯，睇到都唔開胃… 而飯本身都煮得勁爛 真係望住佢價錢愈黎愈貴，質素都愈黎愈差。
smile	滿滿麵包香的下午 Bakehouse 開左咁耐一直都想試， 但怕排好耐而遲遲未去， 難得遇上閒日放假，終於的起心肝去試下。 閒日午餐時間人龍都唔短， 好彩等左 30 分鐘就有枱， 食完終於明白點解長期咁多人，原來真係好好味， 絕對值得，花一個下午享受麵包既美味。🥺🥺 - 兩個人叫左一個 Lunch Set，有湯同一份主食， 今日 Chef’s Soup 南瓜湯，好足料好香濃。👍🏻👍🏻 主食揀左 Berkshire Pork Schnitzel Sandwich。 豬扒即炸香口，一咬落去熱辣辣出哂煙， 肉仲好嫩滑唔係乾柴，麵包軟𣺉𣺉， 配合埋菜同醬，夠哂清新。😋😋 黎得 Bake House 就係為左 Croissant 同 Scone， 仲加左 Jam & Cream 想試下咩味道。 堂食會幫你焗翻熱，未拎到上枱已經香噴噴。 牛角包名不虛傳，好重牛油香好鬆脆， 但都係預料之內既味道， 反而個鬆餅真係超級無敵好食到不得了。 外面脆，裡面實淨得黎非常鬆化， 濃濃既牛油味，配埋果醬真係一流， 係我食過最正既鬆餅，完勝日本呀。🥺🥺 包包橫切面。 
ok	有一半都係珍珠的髒髒茶 今日同男朋友係旺角睇完戲，經過良辰吉時，記得上次荃灣果間分店，超多人排隊 ，心諗係米真係咁好味呢？！所以依家見唔多人買，唔洗等咁耐，一於買杯try try啦 ！  門面最吸睛就係呢張髒髒茶ge poster，所以我地就買左呢杯飲。  髒髒茶 大約等左5分鐘就有，髒髒茶面頭滿滿可可粉，中間係奶蓋，最底係珍珠。開頭都怕會唔會好甜，但飲落甜度又岩岩好，只係冇乜驚喜啦，簡單d講就係一杯比較濃滑ge朱古力奶 。加分位係裡面有d hershey's朱古力碎，飲落更加咬口，可惜好快就溶哂，因為最底果層珍珠一開始係熱ge 。呢杯髒髒茶超多珍珠，基本上飲落每啖都會食到2-3粒珍珠，直到飲哂d朱古力奶，都仲有好多珍珠係底，我諗杯野本身有半杯都係珍珠！ 味道未至於難飲，但以$30來講真係唔太值啦！ 
cry	試一次算 之前上網睇到介紹，又話要排晒隊，難得閒日經過無乜人，於是入去試下堅唔堅！   首先要出面講要咩飯，比錢，先再安排位置。   我點嘅牛舌飯 牛舌薄身，又乾，煎得非常過火！好似柴皮咁⋯咬碎吞落口都覺得𠝹喉。 而另一個， 係好高，入面都係好多芽菜。如果唔係芽菜嘅朋友要做定心理準備。味道呢個還好，無牛舌咁差！ 兩個飯都有一個敗筆位，就係，無乜汁，非常乾。雖然已經有一碗湯，但仍然乾。問侍應可唔可以比少少燒汁，佢地唔會供應。 整體上，從味道和價錢方面，試完無回頭。  
smile	由車仔檔轉營成小店 陳記老闆由車仔檔，然後開咗間鋪頭仔，細細個食到大。依家由佢個女幫手睇鋪多，間唔時都會見到陳記落鋪頭幫手。豆腐花當然係佢哋嘅主打美食。滑得泥又香 另外而家都加咗好多小食喺餐牌上面。腸粉，不過不失。水餃就一般了，雖然寫住係自家製，但係湯底就太多味精，有得買生水餃的，但係我未試過。小食來講，我最常買既會係咖喱魚蛋，同埋黑椒牛丸。兩個都係大大粒，幾野味 仲有啊，最鍾意就係佢有無糖黑豆漿！健康得來，又飲到係新鮮磨嘅豆漿 鋪面來講，小食店，都唔係sell舒服嫁喇。所以我多數都係外賣自取，都唔使等太耐既～有咩要求，多醬呀個啲都無問題，街坊生意，有人情味～～ 
ok	份量極大的抵食西餐 睇網上有人介紹呢間餐廳慕名而來， 因為有我幾鍾意食嘅意粉， 同埋地點都算係鬧市中嘅本地小餐廳， 好想試下。 第一樣抵讚嘅係意粉嘅份量真係好大碟， 好似平時係supermarket買嘅一包意粉落曬落去煮咁  卡邦尼意粉 睇到都知道用料十足， 煙肉，火腿同意粉 的分量都好多， 一碟真係食唔曬 除非好肚餓同埋要慢慢食  吞拿魚碎蛋沙律牛角酥配蜜糖薯角 牛角酥係好香脆， 但如果再熱返少少味道會更好， 甜甜地嘅薯角好似bbq咁， 同平時一向點茄汁有啲唔同。  香脆炸魷魚圈 呢個就新鮮熱辣辣嘅感覺， 唔使點醬汁就咁食都ok 另外再嗌咗洛神花茶 ， 尤其係食咁多煎炸油膩嘢， 飲番杯花茶好舒服 
cry	唔會再食 星期五晚9：10去試，$88 食個牛飯+湯，加埋觀可樂，埋單$106.7   心諗快餐店都要加一，有services 咩？ 水都自已斟，諗唔到點解要加一。  加舊海鮮要$60 ，冇野呀？超貴囉。  食落同吉野家分別不大，又唔係特別好食，冇汁，不過牛係多，飯都算係多。  好彩兩個人食左一個丼，冇比人搵咁笨，否則對自已唔住。  坐位仲迫過大家樂，點解快餐店要$100個餐。  由坐低都食完走人根本唔夠20分鐘就走人， 人唔多都安排d唔好坐低。 唔會有下次。 
smile	三五知己。日式小聚之選 放工相約朋友去小聚？無問題，近近地大角咀都一樣得，仲要剛好發現原來千之味係呢區開咗分店　－　御品·千之味 深水埗嘅千之味我地早就試過，而且性價比亦高，所以我地亦揀咗御品·千之味來做小聚嘅地方。 我地一行五大兩小，一共食咗千八蚊，唔計小朋友的話大人除開每位HKD$350-左右。 未計刺身及飲品，我地都已經食咗成17、18款食物，當中包壽司、小食、串燒等。。。 好，事不宜遲，即刻睇下我地食咗啲咩啦！前菜： 粟米蟹籽沙律，大人同小朋友都愛！亦估唔到原來咁大碗，好彩無打孖叫。 辣味螺肉，辣度惹味，而且螺肉夠爽口。  刺身： 三文魚、甜蝦、油甘魚、劍魚腩 刺身夠新鮮肥美，算係中規中矩。 帶子刺身，因為漏單所以分開上。 遇有問題店員都好幫忙，忙手對單及覆核，很友善。   玉子燒： 厚燒玉子 蟹柳玉子燒  因為有小朋友同行，玉子燒當然少不了，我地仲點咗兩款不同口味俾小朋友食。 我自己都有試到蟹柳玉子燒，真係唔錯。 甜度適，蟹柳及蟹籽仲令玉子燒多咗層次及口感，小朋友們好快口就清晒添。   壽司及卷物： 火龍卷 見到都一定會點嘅卷物之一! 份量十足，而且蝦肉微脆爽彈，如果蟹籽再多啲就更正！ 軟殼蟹反卷 軟殼蟹依然脆口，而且不乾身，美味可口。 鰻魚芝士忌廉卷 *芝士控必點*  鰻魚嫩滑味美而且多燒汁，只係稍為不夠肥美。 但加埋芝士忌廉，入一簡直一絕！ 雖然好邪惡，但女仕們都好難忍口。 （上）龍蝦沙律軍艦、蟹肉蟹膏軍艦 （下）火灸芝士熟蝦 小食： 芝麻雞翼、御品。半熟牛扒 芝麻雞翼外皮酥脆香口，內層肉質鮮嫩多汁！ 半熟牛扒只屬一般，有半塊過熟,變得有點老。 七味雞翼 炸餃子 串燒牛舌芯 肉質夠厚，若多點調味會更為惹味。 吉列炸蠔 吉列外層稍為有點厚，但夠脆口，蠔亦唔會有腥味。 燒汁一口牛 燒汁有點甜甜地，牛肉肉質細嫩。 埋單後原來仲有雪米糍，我地仲係度互相估下大家食咩口味添！ 
ok	好一般～ 今晚想食韓國野，於是同老婆去咗商場 Food Court 間 <韓國屋>。  - 餐除左有參雞湯，另外仲有一碟小芽菜、小泡菜同一碗白飯。 泡菜夠香辣爽口，係個唔錯嘅開胃前菜。 人參雞湯份量都幾大~ 先試啖湯，雖然入面放有人參同，但人參味並唔突出，味道唔濃，只有好淡好淡嘅人參味。反而雞肉算唔錯，肉質腍。 - 紫菜卷有八件~ 紫菜唔似日式壽司咁脆口，入面包住青瓜、醃蘿蔔同牛肉。 微暖嘅珍珠米軟硬適中，有咬口。青瓜、醃蘿蔔爽口，但牛肉份量唔算多。  紫菜卷外層灑上芝麻粒，增加香口。 
cry	**開心行山記+難食素漢堡包**   天朗氣清,一大早..(其實都唔算太早)10點幾就同男朋友+2個心愛的寶貝(狗狗)DICDIC & VIVI 一齊成行去南Y島行山!!(因為PLAN左好耐 (( 我地事前就PLAN好D行程了,首先搭船(不過一定要坐下層,因為有帶寵物唔可以坐上層架,大家要注意啦.!!^.^ 好啦,,,,,,,我都係入番正題先.....基於我本人不喜映相,所以都係POST一兩張杷上黎俾大家睇...仲有AR小妹第一次寫食評JA.....可能成日唔入正題,講多左自己行程的事,唔好見怪唷!!! 好,即入正題,講下呢間南島書虫先,,之前有聽朋友講過下,所以行左成日山已經好累,就同BABE TRY下呢間,加上佢對面開多間室外形式的鋪頭,咁樣就,可以同埋DICDIC & VIVI一齊食飯了... 大家狗主有無覺~得好難O係香港搵到好多可以同狗狗一齊食野GE好地方,,,而且一定無冷氣嘆...>...<"" 好啦,又唔知扯到去邊度了.......... 講番果晚,其實唔靜止叫左呢樣野.......不過因為呢樣GE 口感太特別了................... 實在太難食了............................. 真的不合適的口味.............................. 好腐爛GE 豬肉............?唔係佢係素黎...係一PET 泥咁GE口感,,男朋友也有同感.... 反而OUTFOCUS左個沙律個菜都好新鮮,可能都係有機所以好FRESH!!!!!LIKE~~~~~仲有,個沙律汁好特別,酸酸地,,,好WESTERN FEEL......哈哈,唔知大家明唔明......@.@ OVERALL,,,,,,所謂主打GE 素漢堡包,真係唔好TRY...送俾我都唔食啊呀!
smile	不老的懷舊風味 廣成冰室一間位於上水依然保留60s70s風格既傳統冰廳，入便既環境絕對令我想起小時候去冰室既時光，特別令人懷念！ 入返正題，我本身唔算標準吃貨，只知道好多人幫襯亦要等一段時間先入座，而今次等咗大約十幾分鐘唔算耐。 一坐低已經諗好食乜啦 - 菠蘿油 一望就知個飽唔硬身 點知一咬落去 咦 個皮又幾脆喎😍 而且牛油厚度岩岩好 唔會好漏亦唔會覺得冇牛油香 正🤤 - 牛肉通粉 呢個係必點 因為係常餐既主打 每枱都有一碟 咁當然都要叫嚟試下啦 一上枱 咦 好足料既牛肉片😳 再望向佢個湯底係有大量鮮牛肉既碎粒，令到湯底帶有濃濃既牛肉香，再配有小小獨特既薑絲，而牛肉絕對有牛味，唔係個啲煮到梅晒既肉👍🏻overall係冇乜味精既感覺兼好食既😋 - 超厚蛋三文治 廣成呢個三文治係爆多炒蛋 而且啲蛋絕對唔乾得嚟有蛋味 值得一讚!
ok	食食交子 講起餃子，朋友話圓方餃子好食。 佢鍾意食西洋菜餃子，又話煎餃好大隻，咁我就一於通通都試。  魚湯西洋菜餃[淨餃]($27)： 皮唔厚，又唔會一夾就爛，摺疊嘅部份都煮熟了，入口滑嘟嘟。 餡就以西洋菜為主，啲豬肉似乎只係要來黐住嘅菜同皮，無乜豬肉味。其實我第一次食西洋菜餃，我嘛嘛哋呢個味，唔係佢整得唔好食，係我自己嘛嘛哋西洋菜陣味。 至於個魚湯呢，OK喎，飲咗幾啖又唔覺口渴。 煎韮菜餃($16)：朋友無講錯，真係大隻。 皮唔厚，又無日式餃子咁薄，油囉，有少少黑色鑊撈，可能我放太耐，唔脆。 餡同西洋菜餃一樣，豬肉少，韮菜味為主，即係鍾意就鍾意，唔鍾意就唔鍾意。 跟餐油菜($7)：未見過咁粗嘅菜莖，有2cm吧。此外，無特別。 
cry	服務何其惡劣😡 本以為彩雲軒好歹是知名連鎖酒樓集團「好彩」旗下的餐廳，服務質量應該ok。誰知道，今日一去，才知道這家分店上至著黑衫嘅所謂高級waiter、下至端菜員，都係咁一致嘅！  點樣一致？就係「黑口黑面」，態度其差！筆者同三位老人家一齊，本來打算開開心心可以禮拜六盡下孝心，點知連老人家都覺得呢間餐廳服務不濟，甚至同我講：「乜今時今日咁嘅服務態度都得？」  我唔知道係唔係因為我地係生客，但我真係覺得，我同其他熟客一樣俾咁多錢，都係消費者，無理由咁樣。  我好少寫食評，但真係不吐不快。呢間餐廳食物正正常常，但服務真係非常差。 
smile	有風味茶樓 點心好食嘅茶樓真係買少見少呀！我真係好鍾意喺呢度飲茶。平時飲茶一班人除返開都係三十蚊到一個人。佢啲點心真係好大碟，份量超多！而且啲炒飯都真係好香好好食！ 今次相裏面見到嘅係鯪魚球，牛肉球，同埋排骨。好耐冇見過咁大碟嘅點心啦！而且味道重調得好好！其實我最鍾意食嘅係佢嘅燒賣， 好足料，而且一籠有四大粒。 另外我覺得好好食嘅係雞紥。入面雞又好滑啦，芋頭又好粉啦，火腿又好厚啦，魚肚又好吸味吸汁啦，腐皮又好香啦！ 真係樣樣都超正呀！ 
ok	花膠車仔麵 你食過未？ 又有車仔麵啦，梗係要試下啦。   我要左五個餸加米粉底。每款餸份量唔算多，盛惠62蚊。 花膠算抵食，14蚊有兩大塊。值得一食呀～ 而滷水豬腩肉幾入味，但脂肪多而肉少，即基本上係無肉食，皮上仲有少許豬毛無清走。生菜正正常常，算得上脆綠。蘿蔔都好腍又夠甜，唔老無根。陳皮魚蛋，即咖哩魚蛋，唔值推介，完全可以唔食。因為又細粒又腥，難食😕 湯底要左沙爹汁，其實就係加一坺沙爹醬。自己再撈落湯度。味道正常，普普通通，唔好太高期望。米粉都係普通米粉。   偶然食下都okay嘅，當換下口味。舗同王府酸辣粉打通，千祈唔好去入錯門呀～
cry	難食到嘔 買了外賣，不後悔因為讓我見識到一生人試過最難食嘅野。  年糕湯咸到苦。味精多到想嘔。年糕全部全部粘埋一塊，碗入面系只有一大舊年糕！因為全部粘買一舊。 人參雞湯同超市某品牌現成一包買回來的一樣味道，你明咖啦！餐廳系超市買，叮一叮，搞掂上抬！連請廚師都省埋！ 辣豆腐海鮮湯難飲到你唔信。就好像一灘水加些辣椒醬入去搞一搞跟住比你飲！ 另外有兩碗白飯。。。唉，唔講啦。。。連白飯都可以難食到呢個地步。  佩服。  如果你想挑戰難食新底線，錢多，無聊，唔信，喜歡刺激的話可以去試試。 
smile	潮式糖水 同朋友喺Kowloon City食完dinner，就想搵個地方食下甜品， 行行見到呢間門口好多人排，就去試下！ 個menu勁多款糖水名，睇到我都花多眼亂， 我見都幾多人叫清心丸，我又叫咗一份😂，冰凍雪耳腐竹清心丸， 啲清心丸幾煙軔，糖水真係幾冰凍下， 不過我覺得甜咗少少😛 如果有得揀少甜就好😂😂😂   朋友就叫咗個椰汁黑糯米，我都試咗一啖，呢款糖水個甜度就啱啱好 唔好偏甜，椰汁味好香，黑糯米黑好好咬！ P.S 原來上過日本雜誌，好似幾勁~~ 
ok	悠悠閒閒吹水好地方👍🏻 講真上水真係冇乜地方可以俾你同人好好傾👭計又會唔會俾人趕走嘅選擇😪  哩度就係一個好地方 你可以同你朋友慢慢傾計吹水之餘 而且食既野又唔差 佢嘅#羅宋湯#蒜蓉飽永遠都係咁好味，永無失手。👍🏻我最鍾意食呢度嘅#德國鹹豬手🍖 我覺得整得特別好味永遠都唔失手 而係上水如果要想食#牛扒既話我覺得呢度嘅價錢同埋質素都已經係係算唔係咁喇 所以如果想悠遊閒閒傾吓計🥂🍻🍺 不妨考慮呢個地方 如果鍾意三五成群吹水飲酒🍻嘅話 哩度都係一個唔錯嘅選擇👍🏻 
cry	難食之選 晚餐全部餸菜都係微暖，全部都一早煮定晒，已經唔係叫餐架啦，咁都同我一早整定，十分鐘同我出晒六道菜，如果係咁我去食波仔咪得囉！波仔都仲可以食到熱辣辣丫！乳鴿係返熱鴿，林晒。燒肉軟左一半皮。 龍蝦伊麵果半隻龍蝦，連虎蝦都大隻過佢，應該芝士底，佢就蔥花底，仲要食飽晒先換骨碟。 蒸扇貝隻貝乾到龜裂咁滯。甜品四人攞三個黎，想點呀。老人家要黎所以先幫襯你，佢地唔睇食評，睇到你報紙講告先會先會中服咋，連佢地都話好唔掂，希望你以後仲做得住啦！ 
smile	偶然食下都唔錯 之前經過以為只賣台式飲品，到今日先知有套餐堂食。R君話因為佢晏d踢波，只會食少少野，所以揀左呢間。由於時間關係，佢影左menu俾我揀食咩。 R君的煎豬扒拼花枝丸湯烏冬&凍日月潭紅茶 賣相幾吸引，搞到我有d後悔無揀呢個。我食左一粒炸花枝丸（即係墨魚丸），個樣好似魚蛋😂幾彈牙同足料，唔係平時個d好實既假墨魚丸👍🏻飲左幾啖紅茶，清清地，茶味唔濃又唔太甜，不錯。   我食鹽酥一口雞拼貢丸沙茶乾拌即食麵&熱蜂蜜綠茶🍵 我唔鐘意食貢丸，兼其實想食有湯既野，但為了鹽酥雞而叫左呢個😗鹽酥雞外脆內嫰，貢丸都不錯，唔鐘意貢丸既我接受到，麵係普通即食麵😂起初睇menu覺得d食物偏向輕食，所以特登揀麵，望落份量有d少，驚唔飽，點知食完岩岩好。  總括而言，食物味道唔鹹，唔會食完好口渴，份量適合細食或淨係想食少少野既人😀   p.s. 1 紙杯設計幾特別，熱飲同凍飲（好似）都係用紙杯。  p.s. 2 自己攞食物同食完要回收返餐具同餐盤。 
ok	摩洛哥風 Morokok係裝修係行摩洛哥風嘅餐廳，係家樂坊，地方好大，裝修都幾靚，完全係岩曬想打卡嘅港女餐廳，想呃like嘅好地方。 首先，呢度啲野飲性價比低，好細杯，細杯到兩啖飲完，價錢唔平，大部份都要$50左右，唔值！千祈唔好嗌黎飲！ 野食方面就唔錯嘅，冬陰公湯好好飲，又夠辣，又足料，有蝦食而唔係得個蝦頭。 而芒果糯米飯都唔錯！賣相幾靚，芒果都夠甜，再juicy啲就perfect！ 金邊粉就一般，唔算難食但又未到好食，可以留肚試其他！ 呢度啲staff啲服務就麻麻地，可能生意太好，應付唔黎，想落單都要等好耐先得，要改善下！ 
cry	失望 啱啱開鋪嘅時候好欣賞佢地態度 產品有問題都會盡力解釋補救 以前嘅店長Steven同員工仲有個台灣人嘅服務態度 更加係吸引人幫襯嘅原因之一 更加有香港數一數二珍珠奶茶嘅實力  自從舊個批男員工唔係到做之後 成間店變左質 無論係產品質素同服務態度都大不如前  首先係產品質素 黃金珍珠一食就知唔係以前嘅手作黃金珍珠 咬落去得啲水味 抹茶珍珠無抹茶味 上次買嗰杯甜到我喊 鮮奶茶啲味似奶水味 唯一可以食嘅係水果同埋黑糖 但係黑糖都漸漸變差緊 除左味道上 杯奶茶永遠都係幫你自動走冰，攞到出門口啲冰融哂 凍奶茶變唔熱唔凍嘅奶茶 令人十分失望  服務態度係我唔想再回頭嘅主要原因 我就唔點名喇 但係其實間鋪話就話幾大 但係好傳聲架大佬 周不時入面啲人就爆幾句粗口出黎 屋邨地區小朋友咁多 就唔可以收斂下咩？ 你係入講粗口ok都算啦 成間店啲女員工都黑口黑臉又臭串 見到都唔想入去啦 仲有，成間店啲人都好鐘意係一堆人排隊點左野飲之後係度打牙骹，一係就龜速做野 有時候我一個人入黎買杯奶茶都等成5-10分鐘 成條龍係到等你沖野飲就唔可以專注返係工作上面？ 請問老世請你地返黎做乜？  總括而言 我自己寧願買貢茶我都唔想去漁池買野飲 漁池拾捌主打嘅服務質素已經大不如前  
smile	新派冰室 今日番工食lunch，同事話附近餐廳食到悶，不如走遠啲去平田邨新開嘅民華餐廳轉下口味。 餐廳裏面真係好有冰室嘅感覺， 根本完全係老香港嘅情懷。  見到個餐牌就即刻點咗個常餐- 裏面包咗一個雪菜肉絲米， 一個牛油多士烘底 ，同埋一份餐肉火腿。 多士烘得非常香脆 ，牛油味非常題鮮。 餐肉屬於厚切，非常足料。 雪菜肉絲米米粉偏粗身，有咬口， 合曬我口味。 朋友就叫咗個咖哩牛腩飯， 咖哩味偏向清淡，唔會太搶，咁樣先至可以突出到牛腩嘅味道。 用嚟送飯真係食唔停口。 飲品就叫咗紅豆冰， 呢度嘅配方係椰漿偏重，啱曬椰子控嘅我。 呢間冰室 唔只有 常餐同碟頭飯呢類基本嘅食材， 呢度甚至乎連點心都有供應。 為咗試一試呢度點心嘅質素於是乎我點咗一客鮮竹卷， 一層薄薄嘅腐皮包住營養豐富嘅餡料足以媲美點心連鎖店。 最後我同朋友仲追加咗份必食嘅西多士， 話明必食， 當然就非常高質。 用煉奶同牛油搭配著呢個西多士， 既香甜亦帶有油香， 真係一款非常邪惡嘅美食。 
ok	好得意呀 超級鍾意hellokitty既我，終於來到哩間kittycafe打卡啦，哩間餐廳係小清新田園風，入邊好多綠色既植物點綴，還有很多乾花裝飾，餐廳裡面無論牆上還是台上面，都印有hellokitty既圖案，超得意呀！ Rose latte唔錯噶，好香玫瑰味，咖啡甜度岩岩好，咖啡味都好濃郁。 secret garden burger ，舊肉夠曬juicy，好有份量！認真睇個蛋，都係kitty頭來噶！  kitty迷一定要來朝聖一次呀，隨手一影都係大片呀。 
cry	食物無質素，老夫子幻滅 童年回憶，滿心期待的，但食完呢餐一下子幻滅了。 叫左兩個下午茶餐和一個煲仔飯。點知其中一個下午茶餐落錯單變左叉雞飯，咁算啦費時人換。 但係啲雞係凍嘅，叉燒就普通，飯只有微溫。另外個沙茶牛肉炒公仔麵先係傑作，牛肉一d味都無，啲公仔面硬到呢。。。超乾。仲有個地獄翅膀crossover 煲仔飯, 雞翼似蒸熟的，只在表面放堆四川麻辣醬，飯就好硬。  間餐廳除左老夫子裝修外，雖然係試業，但都要有起碼的水準吧。服務就一般，不過不失。 
smile	牛腩牛雜專家 不嬲都知慈雲山雖然山卡拉，但其實有好多好野食，去完九龍塘睇醫生都要專登撘的士過黎搵野食。 經過明記門外，本身無諗住食，但朋友話想食牛腩，就是但入左去。 小店豪無裝飾可言，係典型old style既港式麵舖。 牛腩半肥瘦好香好濃牛味，仲要炆得超級林😳 怕肥既朋友唔食肥膏位一樣會食到咁林咁香既味道 牛肚都係炆得偏林唔係爽口個種 牛腸不得了，好好好好香🤤🤤🤤 辣椒油夠辣又野味，一茶匙已經夠曬味 回頭率係100%💯🈵🉐 
ok	清清麵 跨年咳仲未好唯有避辣，見到依家野無辣又多小食，咁啱仲可以買折扣劵所以同麻辣君黎試。 又黎叫到成枱野，黃金雞翼，黃金魷魚圈，咖哩豬皮蘿蔔，白烚菜心，鴨血魚腐新竹米粉，花膠北菇蝦籽粗麵。 酸辣怕撩咳，只可以點清湯，黎到我好沮喪話啲湯清到呢（其實我唔係投訴，係呻無得食辣），點知侍應姨姨以為我嫌啲湯寡，友善地指住枱面有三樽調味醬可以加，餐牌寫清湯無味精，我信，因為唔止顏色清連味道都清，鴨血一啲味無，唔爽唔淋唔硬唔韌咁囉；魚腐有啲實，有啲味嘅；米粉我覺得軟硬剛好；麻辣君點花膠，價錢黎講份量叫多，我地唔知嗰啲係咩花膠，有兩大一細，佢分享左細花膠畀我，可能細舊，都軟身容易咀嚼，另外兩舊我見麻辣君𡁻左好耐，最終有半舊放棄左。 黃金雞翼我覺得咸蛋黃爭左少少唔夠厚，食唔到咸蛋黃香，雞翼調味都清清地；黃金魷魚圈咸蛋黃多啲，一上枱就聞到咸香味，趁熱食好，因為凍左少少就食到魷魚圈有鹼水味； 唔食得麻辣只好叫我咖哩豬皮蘿蔔止下癮先，感覺咖哩無麻辣咁強烈，心理好過啲，咖哩味好淡，豬皮好硬，蘿蔔唔入味。 枱面仲有三樽辣醬，有一樽好神秘得個骷髏骨頭公仔，我唔食得辣只好叫麻辣君試，佢試完之後只係講左句‘幾辣’就完左。 總計$175不過係openrice買左兩張優惠券，實付$147 最值得一提係，侍應姨姨好客氣好有禮貌同細心。 
cry	垃圾 啲野食同服務垃圾到不得了。 啲侍應係咁傾計好難叫，過到黎又唔耐煩，如果係好忙好多客都可以理解，但偏偏個場都只係坐得半滿。 食物方面，啲牛肉不論叫醬汁鹽醬或蒜茸味既肉都係同一隻味，叫野食又漏單，野飲又去錯隔離枱，想提提佢黎哩枱又叫極都聽唔到急急腳走，完全唔彩人，最後又拎返過黎。 其實入到去啲枱得一半滿，唔明點解都可以做得咁差。  食到咁上下想叫個甜品，送到上枱真係呆左下。個窩夫軟綿綿成條毛巾咁，仲要係凍既。 同個男侍應反映，佢就話「係阿，係凍咖，跟雪糕黎所以係凍。你可以燒一燒佢。」 語氣態度仲要極差，自問同佢講野都客氣，只係想佢同廚房反映下，睇下會唔會可以整返好啲，估唔到係得到個咁差既回覆。  概括來說：又要等，又唔平，野食質素一般偏低，服務除左個男侍應態度極差之外都係一般。唔係求氣想普通食飯既話建議去第二間。
smile	平價好食車仔麵 文記車仔麵嘅性價比比起其他車仔麵高  每一次嚟深水埗都一定要食  價錢係由朝到晚都一樣既  每次去到門口都好多人排隊所以趕時間嘅人就要小心啲  所以多數人都會選擇買外賣鋪頭有兩間一間主要做外賣一間主要做堂食   要食就預咗要同人一齊坐因為鋪頭冇獨立嘅位置  講下野食先，首先講吓個瑞士雞翼，非常之入味同埋價錢合理 食得出瑞士雞翼嘅甜味即是就唔係車仔麵裏面一段時間， 甜味依然可以留係雞肉嘅裏面，可以鎖住瑞士汁。 另外個腐乳通菜係必須要叫 怕食辣嘅人要小心啲因為腐乳好多同埋都係辣既   係價錢合理（$15）分量比較適合兩個人一齊食 我認為呢度嘅招牌菜係蘿蔔，我每次嚟到一定會叫嘅餸， 因為蘿蔔吸收晒全部嘅湯底，食得出應該係煲左好耐嘅蘿蔔, 而且唔會硬，咬落去林得來又多汁 湯底要注意因為呢間鋪頭普遍都係偏向辣嘅所以叫嘅時候最好唔食得辣就叫小辣/唔辣 我本身係唔食辣嘅所以就冇特別叫辣嘅湯底
ok	夏麵館食陽春麵~樂富店 有時人食到滯滯地，真係唔鬼想食其他野，所以清清地食個陽春麵吧，計埋加一都唔洗500蚊，抵丫 加上近媽子家姐屋企，食完就上去，而家一人住，咩都要慳住食 真係清到無朋友呀，2條菜，幾粒蔥 同個陽春麵條，加清到睇到湯碗深處既湯，真的無野講，仲要加一但完全無服務可言，又要收茶位，不過個陽春麵味道幾好，口感又唔會腍或太硬，味道清得黎又唔會好淡，但又唔係好鹹，不過我覺得個湯就好似放左味精，事關令人好口渴，菜都好新鮮清清，綜觀味道一般般，我寧願食魚蛋河，加上服務無人理，唔知講咩好，嬲
cry	呢款小菜超唔掂 一向都有幫襯開，認真佢D野食大部份都很不錯。一般既茶記餐食得過，炒蛋好味，檸茶好飲，小菜食過肉餅同炒菜都幾好。 因為呢排本人食素，就叫左碟炸豆腐，諗住食炸野過下口癮，點知就出事。  睇個賣相就知伏已中，睇落一D都唔開胃。放入口，完全冇味，唔講以為食緊豆乾。不過仲衰，豆乾都有口感呀，佢D炸豆腐完全不知所謂，都唔知係咪食緊豆腐，好似食緊一D不知名既炸物。  一句講曬，佢呢樣炸豆腐完‧全‧不‧合‧格!!!!!!  係失望既，我都明一間餐廳冇可能樣樣食物都好味，但我都只係要求合格食得落口就得。但呢碟小菜係冇可能食得落，完全失敗。 
smile	保持水準小店 很久沒見的好姊妹終於可以碰面，帶佢去我好愛既西式小店-孖寶小館。 最好笑既係佢兩個都以為呢間係中式野，所以黎到 呢度佢地話好驚喜😂 舖頭細細，就算坐滿人，都依然保持到寧靜舒服既感覺，岩晒我地慢慢傾下計。 每個主菜都會有湯同餐包及餅乾條跟，包係小店自家製香草餐包，餅乾條有咸香好岩點埋個湯食。 個湯高質，打到料好滑好溶。 叫左香煎牛脷，朋友話牛脷份量好多，好正，煎得好香。 比目魚扒，煎得好香，魚油濃、魚肉唔會煎到鞋晒。 配菜都好有牛油香。 辣椒白酒白蜆意粉，暫時係我食過最好食既意粉，蒜容同白酒都整到好入味，意粉乾身小小，但唔知咩原因好香，吸引我好快食完又再夾。 意式海鮮意大利飯，海鮮好香，意大利飯好juicy,芝味濃。 配料：帶子、青口、蝦、魷魚，每樣都燒得好香。 紅棗桂圓茶，好濃好甜好香，女生們都話真係老了要飲養生野，眼見隔離桌既冷朱古力好靚，都無福享受。   欣賞這間小店愈做愈好，會繼續帶朋友黎享受食物。
ok	圖文不符 今日黎粉嶺探朋友，即興想食日本野，就搵左呢間小店，以為係一間隱世小店，可能會有好西食。  朋友想食希靈魚，我想食吞拿魚，所以order左雜錦魚生飯，點知成品兩樣都冇（可能當日缺貨吧，變左其他野），老闆亦冇提前通知我地。。。  雜錦魚生飯（$55） 燒汁尤魚筒（$45） 呢間小店價錢唔貴，但個人認為係粉嶺相同價錢可以有更好選擇。 食完呢樣野，雖然我地都唔飽，但都唔敢再試其他野，所以走左去隔離商場買魯水雞脾同手抓餅食 
cry	火鍋好伏 話說我地2個人想打邊爐，甘岩經過見到佢有得打，之後入到去叫左個2人邊爐套餐$288，要求佢d雞子換左午餐肉。  D食物一來到，每樣得2件，牛肉得4片，D野大部分仲未解凍，芋頭有怪味，好難食，午餐肉好似過期甘，有臭味，d食物求其掉埋一碗就比你，賣相甚差，最好食都只係d菜！  見好多人都食緊羊腩煲，唔知會唔會好食d，其他野食我都唔可以話難食，因為我無試過，但打邊爐我真係唔會再來，都唔建議任何人來打邊爐！！！！ 
smile	人気．美味布丁   間中行葵涌廣場有好多新發現，三樓絕對係小食天堂。行過呦呦鹿鳴布丁燒係其中一間人氣小店，只賣每日手做燒布丁，款都$38   每款布丁都係店主一手一腳研製，布丁燒上鹿形圖案精美有心思，口味有六款，有幾款限定發售 ，周末仲會有特別口味  雖然鋪仔細細，店主都有好心機去佈置，多可愛公仔打卡影相  全店最搶眼一定係打卡牆，畫得有心思，買完仲打卡  伯爵茶布丁 $38 我最喜歡伯爵茶味，茶味會少甜。店員仲好細心倒布丁上碟，可惜倒出碟上反轉睇唔到可愛鹿圖案 上層布丁，下層軟芝士蛋糕，布丁入口奶味香，茶味適中，甜度剛好，芝士蛋糕質地輕身，上下層加起有兩重口感  有機會可能買到新鮮出爐熱布丁
ok	無想像中咁好 成班同事去食, BOOK左房, 叫左唔同GE SET。 刺身SET: 都幾多野食, 有厚切魚生, 包括SALMON, 油甘,, 帶子, 魷魚, 全部都新鮮, 但最奇怪係, 有魚生沙律,但放在飯面, 如果人地唔食SALAD 汁, 佢地將D SALAD 同飯放埋一齊, 咁人地點算? 另有小食一碟仔, 一碟蔬菜SALAD同湯, 都幾豐富GE。 銀雪魚SET: 有一舊銀雪魚, 同飯, 相比起來, 呢個SET得好少野, 爭4-50蚊都爭好遠WOR。 雜錦SET: 咩都有D, 有魚生, 有天婦羅, 仲有煮魚頭, 呢個最怪, 每人都一小舊魚頭, 另外有牛肉九菜卷同SALAD 果D。同事話整體味道OK 薄燒牛肉SET: 同事們大讚, 話份量多又好食 我自己就覺得呢間價錢偏貴, 服務亦一般。 
cry	失望既一餐 兩個人夜晚去, 因為一早訂左位所以去到唔洗等 一坐低個waiter就問我地係咪第一次泥, 我地話係, 佢就介紹左d沙律同頭盤俾我地 一開始佢俾我地既印象都幾好..但係之後既服務態度就好差啦, 先容許我講一講waiters既服務態度再講d野食 一開頭諗住加$48任飲紅白酒, 點知佢地話唔夠紅酒, 所以淨係可以任飲白酒冇紅酒飲, 最後都冇加錢飲野 個老闆娘話因為d蠔唔夠, 所以每人限叫兩隻冇得任叫, 佢首先上左兩隻俾我地, 之後我地諗住叫佢上埋另外果兩隻, 個waiter話每人只可以只兩隻架咋喎, 頭先咪上左俾你地囉, 我地話頭先淨係上左兩隻咋喎, 跟住佢好悔氣好似好唔願意咁叫廚房上埋另外果兩隻蠔俾我地 我心諗 你d蠔又唔係特別大隻好味 我洗唔洗貪你果幾隻蠔呀 跟住食食下發現我地頭上既冷氣機滴水, 我地就話俾個waiter聽叫佢印一印d水, 點知印完都係滴, 佢就幫我地熄左部冷氣 過左陣唔知邊個又開番部冷氣機又滴水, 今次仲液左落個頭同隻碟到, 跟住我地又同同一個waiter講, 佢"哦"完一聲後又熄左部冷氣 又過左陣個老闆娘就問另外一個waiter(唔係幫我地熄冷氣果個) "果枱(我地隔.離再隔離果枱)話好焗喎, 跳左制咩做乜唔開冷氣?" 正當個waiter想開番部冷氣既時候我就話"你地部冷氣滴水喎, 仲滴左落個頭同隻碟到喎!" 跟住個waiter同個老闆娘好似恍然大悟咁既樣, 最後都係堅持要開番部冷氣, 就幫我地拉出左張枱 係依件事上覺得佢地waiter同waiter同老細之間係0溝通, 依個熄完果個又開番, 果個開完依個又熄番, 佢地做野都幾混亂下 另外就係有個waiter竟然係背住我地落單, 佢唔叫我地講野我地真係以為佢同緊隔離果枱落緊單 講完服務態度講食物 除左出名既生牛肉同翡翠螺, 吞拿魚汁燒牛肉, 羊仔脾, 酒醋墨魚仔沙律好味外,  其他味道真係十分一般 唯一好就好在佢全部都細細碟咁上你可以試多d唔同既野食 總結泥講試完一次依間野就唔會再去食多次, 依個價錢食其他放題仲抵食 (公眾假期 $178加一 = ~$200) 
smile	大排檔的風味🍲 同屋企人食飯，佢地鐘意食炒小菜 ，通常都會選擇去番啲大牌檔食，佢地覺得好似有風味啲同鑊氣好似勁啲同平啲喎。 咁就上網搵下邊間好推介喇。 俾我見到呢間位於佐敦熟食市場上面有間幾大間既大牌檔。環境唔會話污糟，坐得闊落，唔會話坐得唔舒服。 野食都有好多款揀，差唔多您講得出既炒小菜都有，都幾多選擇。 可惜今日得三個人食，叫唔到咁多樣。 叫左碟： 西蘭花🥦炒花枝片 好快就上菜喇！ 都幾大碟喎，放到好靚咁。 用左啲蒜香一齊炒，花枝片炒到幾香，食落好爽口彈牙。 西蘭花🥦唔會話好硬，有啲汁，食落都幾爽。 清清地既一道菜。  蔥油霸王雞🐓半隻 霸王雞舖滿好多既蔥花紅椒，再加上豉油調味，令到隻雞好入味。 半隻份量都算多。雞唔會話好肥，肉質都幾嫩。 唔錯。 豉汁蒸白鱔🐟 即叫即蒸，熱辣辣好新鮮。 白鱔切到一片片，切得好平均。 唔會話好厚，蒸得岩岩好。 白鱔食落好爽好鮮味，都幾惹味喎！ 
ok	刺身午餐🙂 呢間係朋友介紹既餐廳， 咁岩醒起就去食個lunch la. 舖內座位雖不算多，但亦不算迫，   Lunch Set包括了 麵豉湯 沙律 和主菜， 都算幾豐富， -特上魚生丼 賣相唔錯 有三文魚 帶子 蝦 等等， 食材幾新鮮 ，份量都唔算少 -三文魚海膽丼  三文魚都切得幾厚，飯既份量都唔少 - 池魚刺身 $198  池魚都幾新鮮， 切完擺到靚一靚 ，幾有心思， 醬汁配上蔥花 蘿蔔蓉等配料，都唔錯 食完仲可以選擇整湯/ 炸魚骨 選了炸魚骨 因為未試過， 脆卜卜 好香魚味，幾特別呀
cry	職員態度越來越惡劣！ 早二晚帶來港朋友去佳佳。店員又無示意座邊，一行4人見地下滿左就直上樓上。 點知有個阿姐同佢同事講 ‘ 邊個叫佢地上去架 ’ ！ 2條友就大大聲問我地幾位；我答4位 。叫我地落來。成場人都聽到。 我都唔客氣，語氣有的重問‘ 樓上唔座得咩？阿姐答樓上6位起！ 我地就係樓梯落返來！  1）你無安排客自己波好正常 2）的客行晒上樓梯你咁樣叫法好無禮貌又影響的客心情，垮張的face都無晒！俾你大大聲呼呼喝喝！ 3）店員態度越來越差！ 而家去親感覺係 ’ 佢地係’皇帝‘ ！ 特別係的阿姐 ！ 有次問佢攞碗仔佢叫我自己去攞！ 我心諗請佢返來淨送碗糖水的嗎？ 4）店員黑口黑面！無笑容是你的自由，唔好成日都黑口黑面！ 有時找完錢的錢放在枱完全無望你一眼，更加唔好話講咩 ‘ 多謝晒 ’ 禮貌態度真係好重要！攪清楚皇帝都要有人民俾錢你先至最到皇帝！  我相信好多朋友都有以上經歷！ 希望佳佳管理層好好反省改善！ 米芝蓮係因為的野好食！ 但客人唔會喜歡受氣！ 寧願唔食！ 呢個就係我呢個食左佳佳7年客人既心得！ 客人食的不只是食物，還有人情味！ 
smile	充電再起行  山長水遠係大埔踩車過黎，緊係要充充電，食好西啦，唔係點有力踩返轉電返大埔呀！ 新鮮自制既豆腐花，當然係必食之選，熱食配黃糖，冰食配薑汁糖水，這個是個人喜好啦 冬天來一個熱食配薑汁糖水，立即暖到入心  All day breakfast 好多野食，又唔算貴，肚餓既就可以試下呢個，仲有杯冰奶茶，真係踩多兩轉都仲得呀！  這裡還有一堆特色小菜，就好像客家炆豬肉，是客家人大時大節必有既菜式，半肥瘦既腩仔炆到入口即溶，主要調味是南乳，還一堆香料，是一味口感豐富，齒頰留香的家鄉菜 老闆娘好nice, 見到就同佢吹下水啦。還有姐姐們都好好，見我地踩車既都會問我地夠唔夠水  
ok	老地方 老地方又黎啦～大大話話公司請客ge~我都食左5，6次有多！  但今日真係堅嬲爆，明明前日打去確認左booking,都話冇問題，點知琴日打去改野時，竟然話我冇book到，嚇得小妹好恐慌！如果冇book到位，我boss實話我啦！好在最後都有位有房  今次老闆就叫左幾樣海鮮，其中最吸眼睛一味係清蒸亞拉斯加蟹,勁大隻，個個都拎住部相機影，其實叫海鮮係出面d店叫好左份量，然後酒家係加工，不過老闆有相熟店，實係拎到d靚海鮮~加上好在琴日人流唔多，d菜都上得幾快，咁我地又可以早d散場，如果唔係又要飲多幾杯白酒茅台 
cry	幾年無黎　估唔到差左咁多 住左係九龍城十幾年，以前每隔一排一定要黎食個牛肉餅。但自從搬走左之後，好幾年都冇黎到，幾年後既今日再黎到，食唔返以前既味道，有點失望。 首先講服務，本來都唔期待有幾周到既服務，但係明明店鋪內有好多空位，由我地坐低到食飽都只係得半滿，都依然要求我地人齊先可以入座，其實都幾唔講合理。伙計係店舖入面不停大聲講大聲笑，其實佢地知唔知咁樣對食客係一種騷擾。再加上，由我地坐低開始，不停係我地旁邊問我地落得單未，又不停推介套餐，都幾係困擾。 之後我想講既係上菜速度，我會想用離譜黎形容，由落單到上菜，用左唔洗幾分鐘，你可以話佢好快，但係亦都令我地懷疑，到底有幾多佢係煮定晒炒返熱就拎出黎。 我地一行人叫左幾味菜，第一樣當然有招牌既牛肉餅，三分鐘就上菜，一睇見已經有Ｄ失望，個感覺就好似煎完放係暖櫃夾出黎比我地咁。一咬，更失望，皮厚過以前好多，而且皮肉分離，個溫度同個皮有Ｄ分別，我好懷疑會唔會只係用微波爐叮返熱呢。 第二樣係麻油雞，雞肉正常，只係個「麻油」醬個顏色好令人不安，好似路吐物既稠度同顏色。。。 第三樣係咖哩牛腩飯，個分量。。。飯就多啦，咖哩就好細碟，仲要係好少肉，收我八十蚊，好誇張。。。 其他叫左既不過不失，唔多加形容。 終括黎講，以前真係好好多，依家咁樣我可能以後都唔會再黎。失望。 
smile	要留住的小店☕️ 逢親秋風起，就會落留下街市食野，呢個天氣去感覺特別寫意！🍃雖然係街市入面， 聽落隔隔不入，但環境好乾淨、闊落、清靜，到某個時候有啲太陽光照入黎🌞雀仔飛過，悠閒至極，絕對唔係想像中咁突兀。 （不過屋企人好驚有雀飛過滴💩落去） 我下晝2點零鐘去到，鋪入面坐滿晒人，出面就有位揀，我地兩個人就坐左出面。母親大人話起身冇耐唔想食咁飽，佢叫左個沙律配咖啡，我就叫左個benedit配伯爵茶  煙三文魚凱撒沙律（$58） 啲菜雪得夠凍而且好新鮮爽口，煙三文魚大塊之餘仲好肥美唔會好咸，醬汁和芝士下得剛好，冇左焗麵包粒就稍為遜色左少少。  跟餐飲品：即磨咖啡 Cafe黎講咖啡都算係一樣重要既菜色，但是佢杯咖啡有點失望。咖啡底比較淡味，自己落完少許奶同糖，咖啡味幾乎蓋過晒。 班尼迪蛋配巴馬火腿（$58） 佢有三文魚同火腿選擇，因為叫左個三文魚沙律廢事一樣，就揀左巴馬火腿。 個蛋都整得好滑，有做到流心，麵包有烘過，唯獨是荷蘭汁得個色水但冇乜味，不過我選擇左火腿，佢既咸配搭一齊食，味道又岩岩好 這個價錢吃得呢個水準，絕對物超所值。 兩人total 120蚊有找，好抵食，係出面可能只係食到一個餐。  希望Soul Cafe長做長有 
ok	味道可以👌趕枱倒胃口😑 好友相約中環食飯，又無揀定食乜下😥走到黎大館附近，見到未到12點已經有人排隊既what to eat? 😊  小店裝修幾靚，但係位置超窄，係坐得唔太舒服😑😑 點菜都係飛紙仔，主力係台式飯🍚麵🍝，嗌咗個椒鹽雞腿飯，一個荔枝🍒冰茶同火腿🐷蛋🍳餅😬   嘢飲先上，朋友既珍奶個樣👌 我杯荔枝冰茶就係好甜同好甜，台式飲品大概都係咁😐  兩個雞腿🍗飯上枱，個賣相真係幾💞💓 蛋，清瓜，雞腿整齊地將飯面分為三等份，然後下面仲有少許肉燥  不過一筆落去就知太流，啲飯既份量明顯比其他台式舖少😣 雞腿其實都唔大枝，肉質還算👌 個瓜就烚咗上枱，同平時台式飯，成碗都濃烈醬味既客家風有啲唔同  飯差唔多食完，店員就趕住黎收嘢，似係趕枱，但其實個蛋餅都仲未上😑😑 食完再等咗 5，6分鐘蛋餅先黎，賣相一樣👌 食落嘛，火腿還火腿，蛋還蛋，皮還皮，唔係難食，但吾太深刻😬食到最後一舊都未食完，嘢飲又未飲晒，店員又埋黎問收得未。。。呢啲趕枱真係好倒胃口  埋單價錢130一位咁滯，有力氣行遠啲食豬飯會開心少少，加埋又窄又趕枱，味道又一般，無下次👎 
cry	過貴普通 40蚊魯肉飯完全唔值，港式味道，找不到台灣的感覺，魯肉略嫌過瘦，條菜佔左個碗一半，酸菜佔左1/4，汁又唔夠，最終要係牛肉麵到攞一舊牛肉黎送...  牛肉麵$58套餐，牛肉頗lum，都算入味，但特色欠奉，湯底普通，但好過魯肉飯。  跟餐送熱柚子蜜，撈兩撈，我都見唔到柚子，好淡，好求其既感覺。  隔離枱話黎大公雞應該要食雞，可能我地無食雞，所以好失望（仲等左十分鐘）。  最後賣單，個阿姐仲要好似怒氣沖沖咁找錢...  性價比低，不值一試。 
smile	上環優質咖啡不二之選 House Black with Ethiopian blend  用清酒瓶飲咖啡都係第一次🍶第一啖入係偏酸但清香嘅味道，會有啲飲緊茶嘅錯覺，無咩苦澀味，飲多兩啖就飲到淡淡嘅花香味。 Flat White 同樣地一開始飲係酸味overpowered，但慢慢被奶味中和返，鍾意佢甘味嘅aftertaste👌🏻 (Me no coffee expert tho) bookmark左呢間咖啡店好耐，見過有關店主嘅報導，曾係2015年世界咖啡師比賽攞到第4名，出品果然無令我失望☕️
ok	村屋中的悠閒Cafe🦚  森林Café 剛開張的時候有來過一兩次 如住開附近過來都好方便 行一會便到 後來有傳媒介紹 愈來愈多人 就沒再來    今日又有時間便慢慢走過來 遊人不多 點了個魚手指拼薯角$53同一杯Latte $39 食物質素平平 價錢都唔平 但都可接受 係呢到預了係食環境的😚 上來呢到主要都係悠閒下 又唔洗落到大埔咁遠 即好似村屋入面的茶座士多咁😌 有個位置比人簡簡單單食下野 傾下計 不過呢到環境再靚D  Café 裝修空間又大 但如果山長水遠過黎 期望大 失望自然大
cry	伏伏伏，可一不可再🤯 早排喺湘X滬食咗個酸菜魚真係難食到呢…同朋友誓要決定再食一次好食嘅！見到呢間店好評如潮就試吓嘍😙。八點零去到都唔需要排隊，入去仲見到有幾個外國人嚟食，心諗咁出名？叫咗個涼拌海帶、酸菜桂花魚、樟茶鴨同蟹黃豆腐。首先，以為實冇死嘅涼拌，份量係好多，但口感一啲都唔清爽霉晒咁…😨所以食咗幾啖都冇再食。跟住就係樟茶鴨，上碟份量唔算多賣相擺碟都亂晒，口感同味道同一般食開嘅燒鴨都差不多😐，不過不失。然後終於到酸菜魚！雖然未去到嘩嘩聲，但正常好多😢，酸菜同魚都叫做融為一體嘅，細心啲食都仲食到魚味，而且聽阿姐講點咗個冇乜骨嘅桂花魚等唔太食魚／驚啃魚骨嘅朋友都可以安心咁食，而且魚口感嫩滑冇腥味，不錯，雖然好像只有半條魚的說。最後一道蟹黃豆腐，真係簡直係垃圾…🤮得咸蛋黃同幾粒切咗片嘅蟹柳就當係蟹黃…都算，咁都整得難食先係重點！冇豆腐味之餘咸蛋黃亦唔夠香，融入唔到啲豆腐度。浪費金錢、QUOTA同時間…不過眼見其他客人都係一鍋二鍋辣椒…咁奉勸大家想嚟嘅就一定唔好叫呢啲小菜😅。又一餐。 
smile	唔可以唔寫，好新鮮，好幸福 喺附近番工, 成日都唔知食咩好. 想食清清地但無咩選擇. 通常都諗起哩間食素菜既餐廳, 貪佢近之餘, 仲要食物有質素. 平時叫開佢地既2餸或3餸定食, 已經覺得好啱胃口. 今日第1次試佢地嗰沙律, 驚為天人!! 所以終於的起心肝寫了.  Quinoa Avocado Salad, 淨係睇都已經覺得好吸引. 材料超新鮮. 牛油果切得好靚, 賣相一流! 仲有d南瓜片, 矮瓜咁都有grill 過先上枱, beetroot, bean sprout, salad mix都好fresh. 最底喺quinoa, 撈左d甜甜地既醬,好開胃, 成件事超夾. 食完好飽又好幸福既感覺. 
ok	一碗譚仔解鄉愁 去完旅行咁多日，最掛住就係譚仔。最近竟然俾我發現機場2號客運大樓原來有間譚仔三哥。一落機，就即刻衝過去食啦。  價錢同出邊差唔多，唔會貴好多，而且仲有套餐。＄45叫咗一碗兩餸嘅酸辣湯底米線，仲包埋嘢飲，都算幾平。但我略嫌機場嘅酸辣湯底舞出電嘅香濃，但離鄉別井左咁多日，有碗譚仔食下都已經非常開心了。  由於餐廳唔算好大，所有行李箱都放喺餐廳外面，我略嫌有少少危險，不過好彩行李入邊都冇乜貴重嘢所以就有得佢啦。  最後有少少唔開心，杯華田飲到底竟然有粒檸檬核，衛生程度有待改善 
cry	新開張，試一次算啦，一個字....伏 諗住新開張咁多人排隊都唔會差去邊，點之中伏....  星期六晚六點半等位要成半粒鐘，都算啦新嘢當然多人試，兩個人叫咗三樣嘢，海南雞飯正正常但點解會跟泰式燒雞醬？又冇湯跟。泰式炒雜菜，伏中之伏，收我68大洋比d菜頭菜尾我，仲要份量少得可憐。最後泰式炒河，等咗半粒鐘，催咗不只十次，個個waiter都hea住話嚟緊幫你跟跟，終於等咗半粒鐘才見有，原來一出就出幾碟，可能廚房等埋其他同一order先齊炒，嘩如果成晚其他抬都冇人叫我咪唔洗食！成碟炒河炒到水汪汪，河粉炒到一pat pat, 又中伏。呢間泰菜再唔改善一下遲早又被淘太。早知人openrice睇下食評先啦。 
smile	旺記滑蛋，真係好滑嫁😍😍 鰂魚涌午餐時段真係人頭湧湧，好彩既莉莉子lunch提前半個鐘頭落樓下，衝左去朋友介紹既旺記冰室。 莉莉子聽聞旺記總店係灣仔，不過因為工作係鰂魚涌關係，甘唯有試左呢間先啦 滑蛋叉燒蝦仁飯 入座就見到個個都叫，莉莉子當然唔執輸，試埋一份。點左呢個推薦既飯同熱朱古力，睇下係咪甘巴閉先  好滑好滑，真係非常之滑既蛋，莉莉子問左老闆，佢地加左北海道牛奶，所以更加滑，至於蝦仁好大隻，但有少少蝦殼係度扣左分，下次再試佢地既豬膶麵先 
ok	宜小心檢查以免中招! 生日去慶祝，見佢個名都好特別同幾知名，有期望，就比較失望。  都唔值得我多講，但係唔寫黎提醒大家又對大家唔住。  長話短說， 兩次出錯餸，亦有可能係搏大霧，趁大家weekdays傾生意冇細心研究菜式，或者遊客唔識嘢...  遼參價錢比豬婆參之類嘅唔知咩平價海參。 寧波骨俾咗避風塘大排檔style仲要蒜香都檔唔住的豬氣味嘅排骨。 有時顧住傾計聯誼，唔小心檢查真係食咗啲乜嘢落肚都唔知，又或者好多客人都唔好意思出聲去換，  話說左下角嗰個牛肉鍋巴筒係幾好味。 右邊嘅樟茶鴨就乾到爆，又冇乜味。 馬蘭頭就好多間餐廳都好味㗎嘞，呢間都唔差嘅，my favourite。 雨前龍井唔錯。$55/head  高力豆沙亦係我嘅最愛，不過亦都係一樣其實仲有好多餐廳可以取代佢。  即係咁，一人盛惠$400，咁嘅服務真係麻麻哋啦。當你唔係有心，如果係呢個價錢來講咁樣都好唔專業囉。 依家資訊科技咁發達，真係要小心做實事。  希望佢努力啲做返好啦。
cry	食完會懷疑人生 服務態度奇差，未見過人落單係背住客人黎落，前題佢唔係有其他野趕住做，然後上杯凍檸茶夠膽死「嘭」一聲放係枱角最邊就走人... 講完服務到野食，叫左個魚湯飯同沙嗲肥牛撈公仔面，沙嗲醬冇沙嗲味🤦🏻‍♂️ 最離譜係個魚湯，冇魚味又多油，仲要咸到飲唔落口🤷🏾‍♂️ 可想而知其他野都唔方好食 食完真係冇下次，係一次都嫌多 可能係小弟唔識欣賞 💩 💩💩 💩💩💩 💩💩💩💩 💩💩💩💩💩 💩💩💩💩💩💩 
smile	逃離煩囂高質Cafe🍗 呢幾日陰霾潮濕嘅天氣，令人總是感到懶洋洋心情欠佳。如果心情欠佳就梗係要搵啲好嘢食下啦😹  天后一向都係搵食好地方！人無咁多又多選擇🥰Oggi係水星街，天后地鐵站8分鐘就到。選擇甚多，set dinner都已經有三款唔同嘅Menu。店內嘅裝修就好似岀國旅行咁，坐得好舒服😌 香煎石斑魚柳配香檳忌廉汁🐟 要煎得岀金黃嘅魚柳真係好考廚師嘅技術👍🏻煎魚柳火喉啱啱好，唔會太乾保持魚柳嘅水份，非常juicy。小小咸香加上一層薄薄酥脆，啖啖肉，食到停唔到口🤤薯仔嘅味道有驚喜，皮香夠軟淋，有薯香👅 燒野雞配露絲瑪莉汁🍗 雞肉特別嫩滑，有小小蜜糖味，未食落口已經俾金黃香脆引到我流曬口水😌香甜美味，雞皮外脆，成隻雞又滑又嫩，男朋友三爬兩撥就KO咗😂🤟🏻 跟餐嘅甘筍忌廉湯都相當唔錯，甘筍嘅清新成功咁樣中和左平時忌廉湯嘅漏，忍唔住飲曬成碗😎 飲埋杯咖啡就為今餐畫上完美嘅句號☕️寫意嘅一餐真係令人想快啲逃離香港出外旅遊嘅啫😈 
ok	少少頹廢 但係好平 今日weekend 黎左九龍塘，小窮鬼最近唔係好夠錢，所以今日真係想求其搵d 胃野依下個肚，呢個城大Ac 1 canteen 黎講，其實我覺得燒味算唔錯，穩陣，我揀左三寶飯，19$，超級平，有叉燒、雞、半隻鹹蛋、同埋紅腸，味道都接受到嘅。另外，我自己都鍾意叫多薑蓉，可以送下飯食。   正餐的話，都有唔少人會揀兩餸、或者三餸飯，因為多野揀。  除此之外，其實小食都唔錯，當中，一定唔少得呢個$10燒賣，滿滿的一盒碗燒賣(外賣另外加一)   
cry	食物唔算太差，但服務就… 尋日收工同事提議食放題，我記得呢間嘢11點後有特價178$未試下囉！上到去因為星期日要加多10$188$都ok，不過未夠鐘但可以入去座住等。環境方面都可以嘅雖然地方細咗少少不過……我諗住都差唔多夠鐘問下可唔可以提早點菜，但服務員唔係九唔答八就咩都唔知 最後問咗個經理定老闆話無問題咁就點啦！刺身、壽司、前菜、燒烤、串燒炸物、泰式食物選擇都唔少，而落單要用電話我哋都等咗好耐驚未落單未問下個店員，條友又唔知答咩又要捉個經理嚟問，原來真係未落到 好啦有得食啦！ 牛柳粒一般啦！ 刺身都算唔錯   壽司都算上得快 燒三文魚好似變咗 之後叫咗好多嘢食都無嚟未追囉！店員話廚房無單 ！用電話都可以漏單 算數再點 串燒又幾好食  辣酒花螺唔算差 食到都飽準備結帳走人差唔多200$位，而我們離開走人時之前點嘅天婦羅到咗…… 評語:食物唔算差，但服務差又漏單不會再來
smile	罕有食物份量大大碟嘅Cafe！ 我成日都認為cafe供應嘅沙律都係價錢貴又細細碟食唔飽人，呢間令我對cafe加分加分！  海蝦蟹子沙律 配黑醋汁 大大碟！新鮮沙律菜配上黑醋汁，散哂著獨特嘅西洋風味，碟上仲有燒得剛剛好仲熱嘅海蝦，好新鮮好好味！   墨汁意粉 墨汁意粉超好食！意粉味道似加咗墨汁嘅卡邦尼，好香好可口。意料不到嘅係意粉當中有滑滑嘅墨魚片，唔係淨意粉嚟㗎！配埋熱辣辣嘅帆立貝，有驚喜！！  榛子朱古力 偏甜嘅朱古力，試過就好了～  有機會再嚟試下其他款～
ok	首吃炸鰻魚 門面四正靚靚地,又少黎筲箕灣呢邊食,唔知食咩好就揀左呢度LA。 一睇MENU,有一個款式就即刻吸引我, 炸鰻魚烏冬, 燒鰻魚食得多,但真係未食過炸鰻魚, 一於試下。 等左起碼三個字先有得食,LUNCH分秒必爭黎講, 上菜有D慢,不過一食就知個鰻魚係即刻炸GE, 都幾有誠意。 鰻魚炸得好脆,可惜,粉都幾厚, 咬落去淨係食到粉GE炸, 連鰻魚個味都COVER埋, 同埋鰻魚有骨,系又炸又有骨GE情況下, 食得好唔過癮, 個鰻魚份量唔少,呢個抵讚, 不過食到尾好膩,炸野牙...油的確唔少。 烏冬係正常好食GE日本烏冬黎。 連埋個沙律,不過好可惜, 68蚊仲要加一仲要冇餐飲,貴左少少。 寧願俾少兩舊魚,俾杯野飲我。 同行GE朋友食咖哩撈烏冬, 好香,唔係日式咖哩黎, 不過我怕辣冇食到,朋友話唔錯的。
cry	魚腐 • 腐皮  印像中上次食過個酸辣湯底都唔錯，今次又去開嗰頭，就貢咗入去食喇，為左唔想比人屈成40幾蚊食碗米線，窮 L 就唯有嗌一餸，記得上次個豬頸肉麻麻地，諗咗好耐都諗唔到揀乜嘢餸，為咗唔好阻住企喺隔離嘅阿姐招呼其他客人，萬念俱灰之下求求其其揀咗魚腐，就咁燒焦，諗住都係食個湯啫，點知今次個湯底味道淡過上次好多，個魚腐更加不知所謂，啲粉多到 hihi，仲要勁大陣雪味，同粒好多粉嘅劣質魚蛋無分別，雖然鐘意佢勁多葱韮，不過選料下欄，客人係食得出架，今次腐皮！
smile	美味海鮮餐 這是第二次幫襯新陶園海鮮酒家了，只因想試吓鮑魚炆雞  提早兩天致電老闆娘英姐預訂15人的份量同菜式。 1.椒鹽賴尿蝦 2. 大班兩味 (紅炆班頭腩超好味) 3. 鮑魚炆雞 4.豉椒炒蜆 (好野味) 5.豉椒炒蟶子 6.粉絲蒸元貝 7.薑葱炒花蟹 8.炸生 (雖然唔當造都好好味) 9.炒飯 甜品馬豆糕(似大菜糕)都 ok！ 我地帶咗兩支紅酒，呢度免收開瓶費架！咪幫襯多幾支汽水(12支) 埋單 $4100 另外門口小吃最啱媽咪同老婆，佢地買到唔停手 
ok	食物選擇愈多, 仲保持到水準? 今晚同男朋友諗住係尖沙咀搵食, 之後就去SHOPPING,  途經金馬倫道見到呢間舖面咁得意, 又無咩人, 就入去一試! 眼望其他台都係男朋友口中既港女特式飲品同埋火鍋, 其實原本呢間無咁多款式, 本身係由甜品,特式飲品同意粉, 咁今次就食 明太子軟殼蟹意粉 @ $138, 同埋 黑松露牛肝菌溫泉蛋意粉 @ $128, 一放低碟其實陣明太子都幾香, 但係食落口就無左味道 (!?) 軟殼蟹期望唔高既都係普通質素, 男朋友就覺得無蟹味 質素就好似平時去普通CAFE食咁, 個人感覺就唔值個價啦  值得一讚係個黑松露意粉, 唔可以話色香味俱全, 但係我會俾4.5/5 佢架! 另外配料既磨菇都好入味同多, 相當唔錯既口感. 最後嗌左杯普通既野飲, 多多芒果 @ $36 始終唔係特式飲品, 份量同味道都係一般,  無芒果肉同埋好重忌廉味, 似係飲汽水多D. 如果你想飲果汁, 呢個系列就未必岩你. 服務方面其實落單同出菜都快, 可能今晚無咩人既關係, 但係一睇到個 menu 又有魚生, 又有火鍋, 又有意粉, 又有甜品.... 每樣都有D, 可能係香港既餐廳先搵到啦.  暫時呢間都係歸為甜品打卡舖先. 
cry	有個句講個句: master Kama變質了🤨  無論係個包定入面d龍蝦都太油 油到唔想放入口🙁 薯條蕃薯炸得太乾 而且係凍的🙁 海膽意粉落太多cream 根本無乜料🙁 淨係呢兩樣野都唔好食 要四百蚊好唔抵🙁 無點到佢啲糖水飲料 但佢連水都唔俾杯🙁 餐廳入面又暗又焗🙁 睇得出 幾年前剛開張時候的熱誠態度 已磨滅不少了...🙁 ———————————————————————— 
smile	色香味俱全既午餐  金鐘呢間simply life幾時都咁多人，難得呢次lunch time時間排左10分鐘就有位，好好彩😍 今次我冇叫到湯或沙律，因為唔係太肚餓，同埋本身個餐都已經有冰茶。不過其實加多$10就已經有個湯同麵包，都好抵食！個人推介佢啲麵包，雖然款式係隨機安排，但通常都冇失威😋 主菜煎鰽魚~~好大塊呀！配埋炒雜菜、烤薯同芥末籽汁。最鍾意佢冇骨，啖啖肉，肉質都算滑。重點係魚皮煎得勁香脆🤤點埋個芥末籽汁就更好味👍🏻 
ok	抵食3日限定99蚊放題 新麻蒲韓燒一向定價都唔太平，難得今日做推廣99蚊任食五花腩加前菜沙律梗系要試下啦。  首先排隊唔多人，全部人都2點開始可以分批入座，但本人覺得職員態度散慢及做事沒有條理，因為我明明第一個排隊，但佢無俾飛我，之後又相繼派飛，總之我又變左等佢逐一安排入座用多左15分鐘，但只係入左5枱客。  食物方面由於只有五花腩一樣食物，中規中矩啦…以99蚊來說係超值嘅。  反而前菜唔錯，尤其沙律有驚，新鮮可口又唔出水，海帶酸味清新可以解解五花腩嘅肥膩口感。 
cry	差劣 今日boxing day走去飲早茶, 見人流都多,以為好好食。。。點知中晒伏 先講煎炸點心 咸水角同春卷。。。一睇就知隔夜嘅。。。又凍又淋。。。呢個冇影相。。。唯有退了, 之後個侍應叫我唔好朝早叫煎炸嘢, 佢地唔會即炸。。呆咗 之後嚟臘腸卷。。。臘腸預咗俾渣嘢你食。。。入得口嘅, 淋囉 叫咗鳳爪排骨飯。。。。啲飯濕嘅。。。排骨全部肥膏。。。放唔到入口(見圖) 咁大個仔第一次對一間茶樓咁失望 已經唔需要再講服務。。。。食物已經最差評了。完 
smile	由細食到大～ 作為東涌人，東昇樓係我由細食到大，細細個d家族聚會都係呢到搞，最出名既其中一樣就係燒腩仔。曾經有一段時間退步左好多，燒腩仔皮不再脆，但最近都回復水準了。 東昇樓除左小菜海鮮好掂之外，午餐都好抵食！4x＄有湯有主食有飲品 例如有時會有冬蔭功／海鮮湯麵，係真係有好多海鮮！ 湯底亦唔係味精湯。 另一樣最好味既就係籠仔飯， 有時有籠仔雞飯，籠仔排骨飯，籠仔豬頸肉飯。 清香既荷葉令白飯沾滿香氣， 但要早d黎呀，遲少少都會賣曬！ 食物質素係好， 不過唯一要挑剔就係，呢到d女員工好惡， 只係問d好正常既問題（唔該前唔該後），都好惡答你。 我試過同唔同既人黎，都會有唔同既對待， 例如同學生哥黎，態度係會差d， 心情好時就會有禮貌d。 明白飲食業忙碌起上黎好辛苦，但的確要改善一下服務。
ok	夜媽媽食咩好 夜晚口痕痕，又想搵野食，真係大獲🤣。不過死就死喇，醫肚緊要丫。 早一晚試左間馬馬地嘅串燒，晏晝又伏左個飯。我個肚真係輸唔起喇，所以穩打穩紮，去筲箕灣食個金東大。 呢個鐘數去到一定唔洗等位，不過就要食快啲，唔好阻人收工。  今日叫左3樣野食。  窩打牛肉煲仔飯：一入門口見到有人食，好香，即刻2仔底，死跟。個肉餅好夠厚，上到檯局一局，不得了。 豬潤炒蜆：今日個豬潤炒蜆就失色小小，啲豬潤切得唔夠碎。切碎啲會好味啲。 紫菜肉碎豆苗：呢個保持到水準，好味。不過呢個餐牌無，要Chok超必出黎先有，所以貴少少😅。  
cry	名過其實，完全搵苯 首先講第一樣，店內提供麥茶，茶錢一蚊，重點係暖嘅! (唔係 order, 係坐低就俾你) 吹噓咩正宗日本人開？搵傻仔信。。。 食拉麵飲暖麥茶(相信本來係熱，放喺膠壺放到暖, 茶餐果隻膠壺)  唔俾翻單果 d 營銷手法無意見，啅頭而已，今時今日越串越多人當係寶，犯賤也  講返食物質素，試咗 98蚊嘅爵士拉麵中碗醬油湯底，塊紫菜細塊都算(細過包裝紫菜一格)，成塊係浸咗落湯入面墊底。。。 份量方面肥牛真係幾多，不過叉燒係垃圾 麵係同味千同級水準  由上水特登揸車過聯和墟試傳說中食到算行運嘅爵士拉麵，失望  北區食拉麵都係留返喺上水 
smile	十妹姐好介紹 依家時令嘢係金蠔，就連鼎爺前幾日都在大台教人煎金蠔。周末，我哋入咗去流浮山諗住買定啲貨用嚟做團年飯嘅餸，去到 “十妹” 個檔口，佢見我哋係熟客就計平好多，原價480蚊一斤，都特價賣400蚊俾我咃，仲留咗一斤靚生蠔 俾我哋，90蚊一斤乍，就連企喺我隔離個客人都妒忌我哋。  屋企人話，咁靚嘅生蠔不如就地正法，搵家酒家整嚟食。十妹姐就介紹我哋去邦記，仲即係幫我哋打電話去留檯。  好彩有十妹姐，否則都幾難入檯。坐低之後，就去對面間許照記買埋其他海鮮，跟住大家就等食喇。 靚阿姐先來每人一碗魚湯，白雪雪魚味濃，好好飲。  【象拔蚌】550蚊一條，起片成一大碟，用上湯來灼。 大家搶住嚟食，好爽，好鮮味。  【蟶子】買咗十二両，簡簡單單用嚟白灼，用芽菜墊底，澆些熟油豉油，真係好好味。  帶子四隻斤半重，用蒜蓉粉絲來蒸。 好鮮美。粉絲最正。  【大海蝦】四隻，都九両重了。用豉油王來煎，係工夫嘢。煎得太耐，蝦肉會老，煎得唔夠耐就啲豉油入唔到味。 最妙嘅係，師父將海蝦開了邊嚟煎，食起上嚟都方便好多。  90蚊一斤嘅生蠔，原來有12隻，用薑蔥來整。 薑蔥蠔好肥美。  鮮鮑魚四隻十両重，用椒鹽來做，香氣四溢。 肉厚彈牙，唔嘢好講。  最後仲送多碟生菜俾我哋食。 今餐總共買咗1090蚊海鮮，酒家收手工費600蚊 (雖然唔平，總好過我去整盞糟蹋啲靚海鮮)。一人平均四舊水多啲，食材又靚，食得又開心，抵! 
ok	情人節不做水魚，去食回憶 情人節——每對情侶都要絞盡腦汁諗下去邊到食飯慶祝，但當然，好易就變左做「水魚」，因為餐廳收既價格一定比平時貴好多，有見及此，同女朋友商量好今年唔去啲貴價餐廳食，而去食一間對我地黎講好有意思既餐廳，係一間美心𣄃下既快餐店 ！我地暖昧時期既回憶餐廳，不過係一間經過包裝、望落好似高級少少既快餐店。 餐廳好大，同埋佢既風格設計一啲都唔似快餐店，幾有Café既感覺，仲有一個大既開放式廚房，座位與座位之間都好闊絡，坐得好舒服，以快餐店黎講絕對有西餐廳既feel。 選擇唔多，會係快餐店見到既食物種類，但價錢就由$58-69不等，以中環地段再加上環境，我覺得唔係平，但尚可以接受。 用上天使麵，面頭仲有大量蒜蓉同香草，蝦有4-5隻，SIZE適中唔算好大隻，但都叫彈牙，而黑松露夠撈哂成碟意粉，食落就蒜蓉香較重，意粉乾濕度亦適中，會一啖接一啖。 好大份，有青口、炸魚柳、蘑茹、蝦等等，好足料，而芝士忌廉汁都舖哂係面，都焗至微焦，裡面就一定要炒飯底。海鮮正正常常冇咩特別，係炸魚柳已經比忌廉汁整稔哂，冇乜咬口，而炒飯底都算乾身，但味道唔夠，整體中規中矩，勝在夠大份！ 講真，其實佢就真係只係一間快餐店，你唔好期望佢會特別好食，不過經過包裝，價錢就比普通快餐店貴$10-20，但環境真係比普通快餐店舒服好多，我同女朋友都會周不時返黎食，特別係情人節覺得好有意思，又唔洗係出面做「水魚」，又可以坐成晚，以呢個價錢慶祝情人節當然收貨，最緊要係食得開心。
cry	唔掂 韓冰：細細杯，全部甜漿味，無芒果味，賣$85. 紅豆粉乜乜包：裡面包質太乾感覺好唔新鮮。賣$58 雖然我明白你有租金壓力，但咁噶價錢咁噶質素又無人service 要自己拿，我真係傻左先會再試第二次。 
smile	海鮮做lunch 好耐冇食過海鮮，又好似未試過晏晝食海鮮做lunch，今日就試吓。呢度要行到最入，不過環境幾好又夠寬敞。店員話佢哋最頂層有露天座位，不過今日未ready，其實望住個海景食真係好正！  聽店員介紹，去咗隔離一間海鮮檔買材料  勁入味，唔太鹹，口感好爽一啲都唔靭  有成隻筷子咁長，輕輕用刀叉已經切得開，入面有超膏，非常好味！  就算乜野醬都唔點已經好有鮮味  非常厚肉，蝦味濃郁，蝦頭有好多膏  開心到想喊，因為有激多粉絲及蒜蓉，貴妃蚌肉厚彈牙  海鮮檔話如果係果皮蒸的話，用南非鮑係最好嘅！果皮味好香，口感軟綿唔韌  食海鮮點可以冇海鮮豆腐湯㗎呢？！  飯後有芒果及木瓜，感覺好健康！  服務態度一流有禮，望住個靚景食心情更加開朗
ok	新開業仲有好多改善空間 要跟舊店比較，對新經營者有點不公平，但的確有改善空間。 Menu跟以前大致差不多，份量相若，但食物質素，講真個句，係比以前差左🙃 要冬菇無冬菇、要魷魚無魷魚....... 什錦麵完全無味，即使叫左加辣，都係淡戊戊，又無蘿蔔，咁話轉腸啦，點知係兩條白烚腸仔😳 炸蛋咬落去係成口油，要lur番出嚟😢又無左個好味豉油，失色不少。 碗仔翅味道依舊，但稀左，無咩料，仲見到佢落左粒濃湯寶 店員好忙碌走嚟走去，工作好積極，但混亂，又打瀉嘢，要等好耐至有嘢上枱。 希望只係新開未上手，希望唔好新不如舊啦！ 期待下次啦！ 
cry	俾錢買難受 見開新舖，12月中同屋企人一行6人去試新野，點知食到一肚氣，忍唔住要上嚟講下 排隊約20分鐘左右，坐低同個男侍應叫左8樣野食，因為佢篤部機搵個食物要搵一陣，篤完一樣我都等佢搵完篤完先講下一樣，問佢佢仲答我ok落左，之後放低張單，我發現落漏左3樣野，同個女侍應講，佢問我邊個落單，指俾佢睇，佢問番果個男仔，問完係無結果㗎，都係行番嚟問我落漏啲咩，好，再講一次落番單喇。 之後我哋加單叫左3杯野飲，其中兩杯係水果茶，只係嚟左一杯，以為佢個托盤滿左分開嚟，點知等左10分鐘仲未嚟，原來係水吧出漏，噢，唔緊要，追番俾我喇。 食到7788，之前落漏既滷肉台灣腸飯仲未嚟，好，追囉，追個男侍應我話爭個飯，佢完全無答我一句就行左去，乜而家答人一句「我去睇睇，麻煩你等等」都咁難咩，行完去都無回覆，有無追都唔知㗎，等左5分鐘搵個似乎高級啲既侍應/經理追，終於到喇。 唉。到我碟飯出事。滷肉豬排飯，類似雪菜既伴碟係有住食指咁長既保鮮紙 sorry，本人係唔食保鮮紙既，跟住同之前個高級侍應/經理講，我話有保鮮紙，碟飯我唔要，你幫我取消，佢仲問我點解 ，好，我再講多次，佢接左碟飯，就遞左俾後面個侍應，果陣我忍唔住嘞，bilibala講哂落漏單、出少野、漏單出嚟，一句對唔住都無，只係話幫我取消個飯行左去 食過旺角同銅鑼灣分店都唔會咁，仲諗住香港仔開左，咁近正喇，點知失望到暈，上至落單，下至出餐，加埋呢啲service...認真原來真係會輸㗎 
smile	美孚抵食酒樓 公司附近開左呢間酒樓一段時間都未試過，今次就約埋同事午飯時間一齊試試，午飯時間都幾多人，好彩我地早到唔使等 點心選擇都唔少，價錢亦唔算貴 蝦餃既皮夠薄，蝦亦都新鮮，味道唔錯 黑松露野菌餃，材料豐富而且有濃濃黑松露味 煎薄餐，唔係間間酒樓都有得食，所以一見到就即刻叫，味道都OK 鮮蝦腐皮卷，炸得好香脆 鵪鶉蛋燒賣，大大粒好夠料 流沙包都係每次飲茶唔少得 燒腩仔，唔會太肥而且皮夠脆 紅棗糕好煙韌，味道清甜 馬拉糕好鬆軟，食完唔會覺得漏 食咁多野都係2百幾蚊真係幾抵，順便一讚既係侍應都好親切，好有街坊飲茶既感覺
ok	下午茶餐 一直都想食呢間餐廳, 今日下午路經呢頭就黎咗試, 每個坐都放好餐具, 每人最低消費係32蚊, 下午茶餐牌星期一至五由2:30開始, 我叫咗D餐, 牛肉餅+蔥油餅+咖哩角. 有一杯水. 等咗一陣, 期間都聽到店員同其他客人對話, 總括黎講都幾冇禮貌, 個個阿姐都幾串..... 我等咗大約5分鐘, 一個橢圓形碟就送上牛肉餅一個+蔥油餅4片+咖哩角2個. 先食蔥油餅, 真心講真係普通到街邊隨時買到個啲, 跟住試牛肉餅, 咬咗一口, 啲汁流晒落碟, 有3分之2係鼓油汁,另外係油, 牛肉餅食落好香, 但餅皮淋晒, 其實個皮都好薄, 視付你鐘意食厚定薄喇. 咖哩角好食, 有香濃咖哩, 皮又脆. 可能所有野唔係煎就係炸, 未食晒已經覺得好油, 試過一次就算. 
cry	伏左，冇7折，食物又唔得 見到門口大大張poster話下午茶7折就入去試下， 環境一般，有d小昆蟲飛，食物即煮，係熱既， 炸雞排普通，未食過有水浸住既鹵肉飯（應該係加d烚菜時既水太多）， 沙茶牛肉麵係普通茶餐廳肥牛麵，份量ok, 飲品都係正常味道， 荔枝紅茶味道正常，奶蓋比較少，但堂食都用外賣膠杯連蓋加飲管， 好唔環保，埋單見冇折問佢先講星期日冇， 都冇辦法， 出門口睇番， 原來好細張紙喺側邊寫冇，算啦， 自己睇唔清楚， 但總括價錢，食物同環境， 隔離有更好選擇，唔會再幫襯。 
smile	腐竹芋圓奶茶 今日小編落左去灣仔食飯，順便去試下呢間，新開既茶店，又台式又港式甘樣，幾得意，渠地有個腐竹奶茶，有熱有凍，當然小編試熱啦，同埋加左芋圓，小編同事就試芋頭奶綠同埋紅棗人參茶，同事表示非常不錯，走糖所以唔太甜，小編都非常欣賞自己杯腐竹奶茶，雖然腐竹味唔算特別濃厚，但味道確實不錯，堅有腐竹ö系入面架，另外芋圓都非常QQ，有芋頭味，以價錢31元黎講算系行可以接受，不過略為甜左d雖然小編已經ORDER走糖，可能d甜味來自本身既奶茶底同埋芋圓和白玉度啦.ENCORE指數極高，小編又有一處好地方LU，唔洗去天仁受渠地氣，HYSAN既天仁d職工真系差到一個點。簡直辱沒左台灣好名聲。小編誠意推介呢間，種類有d港式，好適合香港人口味，態度又好，同事話渠杯芋頭奶綠雖然芋頭唔特別重但d芋頭好綿好好食 
ok	不過不失既點心 因為係公眾假期，最好既節目當然係同屋企人飲茶，近近地簡左呢間有好多年歷史既嘉豪酒家。  當天一望，老人家好多，好在佢可以有兩個方法到店，一係塔抙手電梯，二就係行樓梯上先到正門。 剛好係午市，有唔同既粉面飯，而且價錢唔貴。 款式好多，睇到花多眼亂。  當日我地叫到一台都係野食，即叫即蒸係真係唔錯，特別推介奶黃馬拉糕，特香咸蛋黃味，食落似千屠糕咁，而且好鬆軟。 最意想不到既係薄餐，根本就係兒時味道，香蔥再加埋蛋，薄薄的。 沙姜雞腳: 本身夠曬沙姜味，夠焧身，呀婆食都得。 睇下洗手間既設計，勁OLD SCHOOL，哈哈
cry	名過於實，平常車仔面 聽村友話九龍城有間榕記車仔面好出名，而家入左黎將軍，佢地試左話麻麻，我今日放工又走去買黎試 我叫左豬骨湯底，油面，大辣 餸方面係：陳皮魚旦，牛丸，墨丸 豬大腸，牛腩，豬皮 都我係叫外賣既，咁等既時間唔太耐 我好快就羅得走啦，返到去打開，湯係同面底分開既，非常好 我即刻試下湯頭，并唔係講得咁出色 我開始撈好的材料，一試，真係有種不值感覺：  1.陳皮魚旦擺到淋晒，仲要唔入味，自稱辣魚旦，可笑 2.墨丸係點菜紙度有手指公者好評啦，難聽的講你粒墨丸係佳寶貨色，唔好有指公啦 3.牛腩係唔係柱候都唔緊要，但同瘦肉一樣，你好意思講馳名 4.油面一舊野，完全感覺到你個面放左係碗好耐 收費71蚊包汽水，你呢個價，同文記車仔面同一價錢，但我個人想講人地文記比你地更有心食完係會有值得兩個字，你地我只可以講唔值呢個價 
smile	特色離島小店 上次黎南丫島無意中試到呢間家庭式麵包店幾有水準，但鋪位又細又唔起眼，要由門口既玻璃窗裝入去望到熟悉既陳設先記得幫襯過，忍唔住入去行左轉。 鋪頭以麵包、曲奇為主，咁岩見到有售沙冰亦唔貴，落單後幾分鐘內就有得飲喇。  綠茶沙冰奶昔 ($28) 冰凍幼滑既沙冰入口透心涼，綠茶奶味較重，唔會過甜，最特別既係忌廉上灑上曲奇碎，偶爾咬到帶芝士牛油香既酥脆餅碎，竟然係意想唔到咁夾。 同類特飲係市區連鎖咖啡店必定索價雙倍，性價比奇高。 迷你甜甜圈 ($7)、芝士脆條 ($12) 簡單講句就係自家製新鮮茶點，呈現出最佳狀態既煙韌、香脆，聽老闆娘介紹實冇錯。 上次黎試過木糠布甸都好有水準，大大杯夠滑又夠凍。 店內陳設都幾有心思同童趣，雖然只有一張餐台，人流亦不絕，但多數人都外賣走，兩次到訪都好順利咁獨佔兩個座位。 右方有整排麵包架，店鋪中央亦有U形櫃擺放曲奇供客人選購，老闆娘見我地揀得耐都好主動介始有咩款值得一試，態度親切，記得上次黎仲問埋佢行山路線添。 成日大力吹捧乜茶乜茶，其實香港本土出品都唔差丫。 
ok	遙遠的午餐 午餐set有湯, 冇驚喜都冇驚嚇 餐檯既刻字, 幾特別丫 成個便當整體係唔錯架，不過唔知點解要有兩片橙，冇食到唔知甜唔甜，先講肥牛蘆筍卷，唔熱都係意料之內嘅事，因為件數唔多，而且一定係pre cook, 餐牌所指包前菜，相信係中間的牛蒡條仔，大家睇個盒都知唔多啦。。。。。 講番d主食，飯軟硬度適中，唯獨又係唔多熱情況就好似放涼左嘅飯咁。。。。。 刺身方面，蝦同三文魚最有質素，蝦肉質爽身味道甘甜，三文魚油脂平均，魚味濃郁，另外嘅油甘魚就一般 最後，熱食炸軟殼蟹真係好讚，因為食到係即炸，加左芝士有d膩，但我好鐘意 
cry	中菜奇差，酒樓都不如 一行10人去食，自訂菜單點了9樣食物，除了水鴨湯和片皮鴨外，其他無一可取。  菜心苗，菜唔甜，湯無味。 鮑魚唔鮮，無過火，不過啲果皮無味，豉油都無味。 生蠔和焗生蠔，同樣質量一般。 蒸魚兩食，條魚完全無魚味，鱗又多，炒球又唔彈牙，調味又無。蒸骨骨腩，個豉汁唔知咩味，無豉味，仲要偏甜。 炒個意大利飯，我知係偏硬，但都唔係硬到食完牙都軟，又乾。 鵝肝多士，煎得唔夠香。  嚴格嚟話，中式食物差，西式食物唔掂，無可取之處。  一心有人介紹食，滿心期望，不過實在太差。仲有餐廳無咩冷氣，愈食愈熱。 
smile	必去之選 之前逢星期三都黎呢度食個飯，睇住個馬場既景。 呢間餐廳，係行會員制既，所以相對少人D！ 呢間餐廳環境好優靜，又可以係落地玻璃咁望出去，比你飽覽成個馬場既景色，比人舒服輕鬆既感覺。 食左六道菜式，完全係味蕾既享受。 而服務既質素亦好好，因為有專人為每一張枱服務，加上服務員專業同有禮貌，食得都順心D。 最鍾意係個牛香嫩，亦試左個甜品，夠清香。 溫馨提示：如果自己有咩靚酒水想帶過去邊食邊飲既話，餐廳會收返$150既開瓶費。 總括黎講，有機會一定要去下，唔同時間黎，會有唔同既野食，個靚景等住你。 
ok	食蠔食上引 今日同屋企人一行五人落咗嚟九龍城呢間豪門宴食蠔， 一坐落梗係叫咗唔同款式嘅生蠔， 首先叫咗三款 蘇格蘭石蠔 法國鑽石 法國海洋女神一人一隻 試試水溫先 三款都各有特別我自己較為喜歡法國鑽石海水味冇咁重， 淨係食呢三隻梗係唔夠喉， 再order多三款， 但我已經唔記得曬啲名 但整體呢六款 生蠔都好大隻好肥美鮮甜， 之後我哋就開始叫熟食，分別叫咗燒茄子 size偏細不過好在味道搭夠， 蒜蓉味重 仲帶少少微辣好開胃。 燒三文魚鮫， 不過不失 同出面嗰啲都差唔多， 不過佢唯獨是 配特製醬汁， 醬汁少少帶酸 同出面嗰啲唔同都幾特別。 燒雞泡魚乾 都唔駛特別介紹 嚟嚟去去都差唔多 仲叫咗串燒雞翼串燒雞肉同埋串燒雞軟骨 燒黑椒雞扒 雞肉嫩滑 味道濃郁 嚟到尾聲我哋又再encore蠔 不過今次食燒蠔，叫咗黑松露味， 雖然經過燒 但生蠔嘅size沒有 太大差別，味道5錯 
cry	兒童餐 入迪士尼都無好選擇,只要唔難食就得啦.但望望價錢,一個包$45+白飯,真九唔搭八.所以選了兒童餐. 個包唔熱,薯條賣相好過麥記,但無薯味,仲要用李錦記茄汁,唔好食. 
smile	童年回憶的餐廳 星期六同老公去九龍灣星影滙睇戲兼食飯，睇戲前係商場內搵食時，發現左呢間我細個時有追睇老夫子漫畫既主題餐廳, 門外貼著試業中...望下餐牌, 價錢唔貴, 就入內試試。    餐廳佔地極大，裝修非常有心思，就連椅子都用上老夫子的衣服設計，而場內有大量的打卡位，老夫子迷一定不能錯過。  點了2人套餐，雞肉嫰滑多汁，不肥膩，灑上勁多蔥油, 重點係"勁多" , 餸飯真正!    食物質素唔會話超正, 算係一間夠平又可以影下相, 主題餐廳野食唔難食已經算唔錯! 而且全日冇加一, 經開平平地醫肚都唔錯啦!  
ok	超低能，勁搞笑 星期六去完迪迪尼後到東涌食飯，點知個大食代執左，唯有黎呢度醫肚 叫左2客意粉 我 ：雜菇意粉唔辣架嘛？要俾小朋友食 答：可能有少少辣 （指住圖片中的紅色燈籠椒） 我 ：.........  咁你幫我走哂辣，胡椒粉都唔好落，另加一個冬蔭公意粉 10分鐘後 另一個問：頭先個冬蔭公意粉係咪要走辣 我： 唔使啦，正常得啦 （我真係未食過走辣既冬蔭公，唔知咩味呢 ） 又再等15分鐘 終於黎左.....一碟 睇相時都無呢d蕃茄乾，食落有d 苦苦地，好彩阿囡太肚餓，都肯食。 明明見到都好多油，但d 天使麵點解咁嚡口既～ 我個囡都食飽，我碟冬蔭公先到 頭先個盤賣相已經唔係好,呢碟直頭無😓😓 咁樣色既冬蔭公，真係想像以外，咁白的，以為佢上錯添。 太肚餓，唔理啦，照食 辣少少，但咸多多～食到中段已經咸到頂唔順～ 呢樣都算，點解個汁咁張口，好像一pat 糊咁，食到成個口滑潺潺⋯ 成碟野唯一可取既只有呢幾隻蝦，都仲叫爽口d~ 近年真係好耐無食過意粉屋，估唔到水準跌左咁多，真係10級失望 成百蚊一個意粉，大把cafe 做的好過佢多多聲～ 當晚已近打烊，無乜客，但呢個咁既意粉都等成半個鐘有多，如果爆場，佢咪冧檔？
cry	令人永不回頭嘅餐廳 先唔講價錢，食物質素本來就是一間餐廳的基本，第一次每碟食到一半就要放棄，怒火中燒，有誰共鳴！ 諗住同阿媽試下石門新餐廳，經過一樂，侍應細細聲以9折招手，好喇，就試下。  先講價錢，9折後應該兩百幾蚊位，又話有海鮮，呢個價位，其實都預咗唔會係d 咩靚海鮮，但更加估唔到，佢完部俾死海鮮我？！ 2個人，食一隻又瘦、又完全有肉嘅蟹，蟹膏仲要又黑又水，食蟹嘅人都會知，蟹一死就會嗅，我食緊嘅就係呢d 蟹。仲有合共4隻蝦，2粒帶子，一埋又係死晒合唔埋口嘅蜆，如果我真係食晒佢地，我怕我後果會佢地一樣！ 再黎就係一碟充滿雪氣，流晒血水的牛肉「乾」，得罪講句，佢鞋過我對鞋底！唔講斯唔得，仲有油到可以揸出一碗油嘅響鈴，一睇就知係街市買到唔會係即炸嘅響鈴，我都唔明點解可可油到咁，好彩佢拎張核突餐紙印下d 油。 不過不失只可以講係個青菜。  最後，原來佢仲會用我地食完個鍋煮個粥，但佢係拎我鍋野，入廚房攪咗好耐先再拎出黎，講真，你客又唔多，得1-2枱，攪咗成20分鐘。 Overall, 未試過食一間感覺咁差的餐廳，周圍都係蚊滋，我冇叫飲品，叫佢俾杯水我，侍應就用佢徒手執完垃圾嘅手，開水喉俾一杯水喉水俾我！ 住咗沙田區三十年，第一次遇到食物質素咁差嘅餐廳！ 
smile	會再encore 今日就去試下一直都有好評既逸之燒，睇下係未真係咁好食。 咁就未到7點就到餐廳啦，唔需要等位。 Menu就有好多食物可以揀，咁我就叫左和風炒烏冬，皇帝蟹炒飯，刺身，同一d串燒。刺身就相當新鮮，想食完一片又一片😋炒飯就好足料，好多蟹肉，夠獲氣👍🏻炒烏冬就都唔算差既，可能唔係好岩我口味啫，就有d酸左d。不過最特別既都係豚肉包荔枝同菠蘿，喺其他地方好少見，咬落去好juicy，好正👍🏻 下次一定會再encore😋 
ok	街坊價車仔麵 被踏實嘅內部裝潢吸引，走進這三十年嘅車仔麵品牌，試試它的虛實。 我叫左三餸嘅米線，加左腩汁同小秘製辣汁。三餸係分別有冬菇、蘿蔔同牛筋腩。講真，三款餸都無咩驚喜。叫冬菇嘅原因係睇下佢炆得入唔入味。食落係食得出烹調者唔係齋烚或依賴哂個湯，但就真係唔算入味。另外，蘿蔔又煮得唔夠腍同入味。先唔好講佢選材唔係特別好，就連入味程度都睇唔出誠意，確實有點失望。冬菇同蘿蔔都係9蚊款，牛筋腩就貴少少，要11蚊。同樣，佢又係唔腍唔入味。湯底如果唔係加左腩汁，我估都係清左少少。辣汁就係無咩層次嗰種，一味得個刺激喉嚨，無話辣得來香。 希望今次經驗只係剛開業、未熟悉大眾口味嘅開始，日後期待更多進步。儘管評價如此，我都希望有多啲客人光顧，多點鼓勵這些香港地道小店，保留香港特色味道。
cry	難得一遇, 唔比人影相既cafe 當日叫左杯honeycomb latte, 唔係好飲, 普普通通。但就想講下店員既服務態度。落單既時候已經黑口黑面。本來相安無事。我同個朋友影緊相既時候, 竟然被阻止, 更被問到相片用途。當日客人數量唔多, 我地只係係自己張枱影相, 完全唔明白點樣構成對其他客人既影響。  我都去過好多間cafe影相, 從未遇過如此無禮對待。咁樣做生意, 難怪香港人都情願到深圳cafe影相。若果打算去依間cafe打卡, 可以慳返了。不過就算唔係為影相, 只係純粹為飲咖啡, 都無必要去間咁樣既cafe, 因為真係無乜特別 
smile	很好的聚腳點 幾個女生約食飯，揀呢度貪佢方便就腳又坐得舒服。book枱講左同行有一個BB，一黎到就已經預備好BB櫈，又放定個汽球喺度，感覺好貼心。 叫左個Manhattan set, 有湯，3個頭盤，4個main course，仲有甜品、飲品，咁多樣野$1488，價錢都合理。 同埋有可以refill 既麵包，呢度啲包都幾好食。 意式雜菜湯，入面有通粉，有趣！ 頭盤炸魷魚同沙律，魷魚炸得ok，不過個醬無乜味。 個pizza 我覺得都唔算迷你，焗得幾靚。 豬排骨及烤雞，個豬排骨好味，鍾意佢個陳醋汁，酸酸地好開胃，都好「林」好入味，烤雞就乾身左啲。 牛扒有點細，埋沒左係啲side dish 入面。個牛扒叫左7成熟，煎得啱啱好，中間粉紅又唔會有血水，塊扒好有牛味！ 芝士蟹肉意粉，有好多蟹肉 龍蝦味意粉，個汁好香濃 甜品叫左Cannoli，呢個我覺得一般，甜左啲。 成個餐好多野，幾大份，我地6個女仔食啱啱好！味道overall 係ok 既，唔算好驚喜，但環境坐得舒服加分～
ok	紛紅cafe 打卡專用 經過長沙灣/荔枝角個頭，見到間裝飾（其實都睇得出d擺設係淘x)(不過其實都唔緊要，重要係店主都有花心意佈置下咁）走韓風， 紛紅系， 環境都悠閒既cafe，就入左去食d野 位唔算多，雖然keep on有人黎，不過野食上得都快，人流都去得快，所以teatime去都唔算等得耐 但都擺明係比d女打卡既（一入去真係得廚房有一個staff係男，全部都係女），d枱比較近，d人行黎行去影相其實都冇問題既，但下下影幾十張，作為隔離檯又好心就一就既話，成日避下避下咁都有d d攰 所以真係食完就即刻走，如果想悠閒傾下計既話，個人並不推薦  價格就中位la，味道一般正常，但唔會好突然。叫左個all day breakfast C $98, 柚子雞翅 $30 （4隻） ，水蜜桃梳打$38，加埋一，唔知點計total係185la,(98+38+30)*1.1我就計到182.6 （咁2-3蚊我又唔係好care la) 咁整體味道正常既，唔會話伏，只係冇話特別好食，所以會覺得比較普通 柚子雞翅偏甜，但因為雞翅本身有微微炸過，所以覺得個柚子醬cover到個油膩感。比起平時d蜜糖雞翅會特別少少 總結，如果你為左張相厄下like/普通食下野都ok既，但我個人就應該唔會再去第二次 因為去得cafe都係想悠閒少少，同朋友食下飯傾下計，而唔係聽住d快門聲密密食。
cry	咪搞了！ 今日lunch 試下新野，個門面裝修幾好。lunch 時間唔洗排隊就有位，入到去一陣壽司味以為好得，可惜食物很流。又是假日本野。 Lunch set不便宜，$70-$90，有湯有茶碗蒸，有前菜，有兩件壽司，有沙律，夠晒齊，但無野飲包，味道都唔惦！ 個茶碗蒸蛋勁硬唔夠滑無蛋味，壽司好似係油甘魚醒的，麵豉湯得個咸味，海帶又無味。  叫左個葱吞拿魚定食，好細碗，淡色又無味有點醒。另一個叫左牛肉烏冬，正常個肥牛味，湯底勁油得個咸，唔會再去啦！ 
smile	日式小店 2018年12月19日 星期三 今日早左放工，同女朋友四周圍行下睇有咩好食，去到徳寶花園先發現原來呢到開左好多間食肆，特別係商場裡面，我地搵左一陣發現呢間既外表好有日本屋台既感覺，於是就入左去食。 坐低左之後店員好細心介紹有咩推介，當時得令既魚係乜   餐牌既食物全部都好似好吸引，幸好有店員推介，否則可能揀好耐都未決定到 店舖裡面好有和式感覺，好似身處日式海鮮餐廳咁，坐位都幾闊，空間都幾大 柚子冰頭漬: 原來係三文魚頭，第一次凍食，有好香既柚子味，有咬口，幾開胃 極品三點盛: 有深海池魚同其他深海魚刺身，每一件都好新鮮，完全無腥味，加埋青檸汁一齊食仲可以帶出魚既鮮味 之後有叫少少壽司，左口魚壽司肉質好彈牙，中間既蟹肉蟹膏壽司好好食，蟹膏夠鹹香，重海鮮味，而右邊既蝦好大隻，無霉味 海鰻壽司有好大條海鰻，配埋個燒汁完全係絕配 牛肉和紙火鍋，無諗到咁足料，差不多倒瀉，配料新鮮又豐富，冬菇好大粒 最後黎個鰻魚飯，燒得好香，魚好肥美，食落有油脂 整體感覺唔錯，有置身日本既感覺，好似返左一轉鄉下咁
ok	熟口熟面既米飯漢堡 約了友人吹水,撞正個落雨天... 所以係朗豪坊集合,係商場內搵食 好耐冇黎過,餐廳都轉了不少 層層行,見到丸十,日本野啱口味 再望餐牌,價錢還好,決定一試 點了以下食物  牛舌串燒,一見就要點黎試 味道不錯,醬汁少甜,有少許黑椒 有口感得黎都夠淋 雞腿串燒,肉嫩,味道ok 可惜唔夠熱,可以改善下 壽司漢堡,好似似曾相識 mo記定麥記都有出過... 本著不妨一試心態,所以冇乜失望 漢堡煙韌,米飯入味 牛油果三文魚不算特別,正路味道 但松葉蟹肉係好味既 有少少辣,有芝士,蟹肉算多,滿意 總括黎講CP值一般,試完就夠  以上食評只反映本人立場,如有雷同,實屬不幸 
cry	一般的火鍋店😭🤥 質素一般般的火鍋 今日一班朋友去打邊爐朋友介紹呢一間位於寶琳商場既火鍋店 我哋今次去到大概八點半開始食 但係失望嘅係呢個時間去到好多配料都已經冇晒 侍應上菜亦都唔算快 去到地方都幾大 但係食物睇落去就唔算新鮮 款式亦都非常有限 牛肉嚟到嘅時候賣相唔錯 但係食落去就非常硬身 最後每人食咗$152 但係呢個價錢雖然算平但係食嘅嘢並5高質 所以下次應該唔會想回頭 最後我哋食甜品嘅時候拎咗雪糕 雪糕賣相好似泥膠 食落去味道都麻麻 伏味幾濃！ 呢度比較適合想喺附近聚一聚嘅朋友但係就唔建議大家突登黎打邊爐 
smile	驚喜之選 - Just'er 同朋友約係尖沙咀食飯，又唔想去勁多人既地區，所以去左尖沙咀邊邊既山林道食，位置上介乎佐敦同尖沙咀中間，非常方便。行到入面，發現Just'er係一間十分值得香港人支持既小店，裝修十分靚，好有氣氛好舒服，店員都友善同helpful。望望menu，十分得意同埋好有誠意，充滿香港特色 . 鬥西牛魔王vs蝦兵蟹將 十分抵食，成set有西冷扒，波士頓龍蝦，薯條，雞翼同軟殼蟹，份量好大份，CP值高! 首先係龍蝦焗完都冇overcook，keep到佢既水份同甜品，廚師亦炮完都開左邊，開左少少殼，食得上黎十分方便，抵讚。西冷扒叫左medium, keep到肉汁，都好OK! 最驚喜係佢既炸物，薯條，雞翼同軟殼蟹都勁好食勁香口，比起其他店會落好多調味料，Just'er真係做到高質素既炸物，炸出黎係香口而唔會食到人成口油膩感，係一間小店黎講十分高質! 啤酒薯條非常好食，做到外脆內軟，就算係唔太食炸野既我都食多左幾條，稱得上係必點之選! . 英國國菜1997 即係fish & chips，繼承佢高質既炸物水平，炸魚同啤酒薯條勁夾，食多都冇咩熱氣既感覺，亦冇咩味精感，亦唔需要太靠醬料已經好夠味! 以呢個價錢黎計CP值十分高! . 士多啤梨smoothie 由於平日都少飲甜野，特別請左店主盡量少甜，廚房亦真係有調較，值得一讚! . 整體黎講成餐都好高質，當然因為今次同行友人都比起鐘意食熱氣野，所以成餐都好多炸物，難得既係食完唔會令你口乾到搵水飲，呢樣已經好難得！唯一意見係fish & chips係醬料上可以比多幾款醬料比客人揀，雖然唔點醬都已經好好食，但如果有得揀mustard，wasabi味沙律醬或者檸檬香草醬，即刻成個餐再upgrade左! 
ok	特價推廣，貪小便宜的錯 星期四晚，屋企只有2個人食飯，又係假期前夕，所以決定出街食飯。 本來我哋打算食快餐，但經過酒樓門口，見到特價推廣餐好似好抵，所以就試試。 當然落單嘅時候，我才發現假日前夕要加30。 其實一早開始就對食物質素無咩期望。因為以前成日食依間茶樓，都知道味道好一般。 食物個外表都麻麻，燒腩仔嘅皮都脆，但係唔係鬆脆果種。啲肉大部份都係瘦肉，比較鞋，不過都好過食肥肉。 千島石斑塊即係沙律石斑塊。佢個沙律醬係分開上嘅，但係啲石斑塊都唔脆，而且啲魚肉好鞋，我都唔明點解魚肉都會鞋。最後豬軟骨，豬軟骨係我一向都好鍾意嘅食物，一個嘅調味都好好，配菜例如紅蘿蔔嗰啲都幾多，但係佢嘅豬軟骨質感唔好。佢唔似日式豬軟骨，好似食啫喱咁。又唔似平時食開嘅中式脆骨。豬軟骨食落去嗰個感覺好多纖維，好難咬開，就算咬開咗都食唔到脆骨嗰種「落落」聲，我唔鍾意... 
cry	不過不失 見食評好似不錯，於是搵日LUNCH同同事去試下 我地都係外賣返公司食的 但包外賣好像還需進修一下 只是行到石門火車站個分湯的碗蓋就爛左 冇左半碗湯 我叫左5個餸  唔知係咪冇咩湯嘅關係，感覺米粉咸左啲 個糖心蛋唔錯嘅，但又係偏咸 豬紅同豬腸都入味嘅 但豬皮就差左少少，有幾塊都仲有毛 牛面珠肉唔錯，夠冧夠入味 我同事就呢左 花膠 豬腩肉 牛面珠肉 陳村粉 可惜外賣回公司後 陳村粉變哂一餅野 唔好食 花膠有點普通 冇咩味 好像有點伏🤦🏻‍♀️🤦🏻‍♀️🤦🏻‍♀️
smile	街坊好食茶餐廳 最愛食就係茶餐廳，平得黎簡單快捷又好食，仲好多唔同菜式簡，洗咩去高級餐廳食阿 唔知點解有時好想食凍檬，冬天凍都會crave下越南凍檬。咁岩尼間茶餐廳都有得食就即刻坐低左。戈一set menu都有幾款野簡: 典型香茅豬排或者香茅雞翼，仲有扎肉添。平時食開香茅豬排凍檬，今次想食下新野就叫左扎肉 魚露另上，可以跟自己口味慢慢加落去。D蔥同炸蒜真係好Match碗野食，又多配料。咁當然檬粉都唔少啦，下午茶尼個size都夠飽啦。
ok	一止北上食烤魚之癢 本身都有北上食烤魚的習慣  一直都希望香港有類似的 見到烤魚工房就想try try 可以自由選擇唔同既魚 唔同既味道 配菜可自由選擇 每樣$16  今次我試左 海驢魚+蒜香酸菜味  配菜: 鴨血 大豆芽 凍豆腐 整體蒜香味好夠 但酸菜味就唔係好食得出 開頭魚未入味 所以好似冇咩味咁 但越食會越濃 甚至於有啲鹹 而魚的肉質比我預期中*鞋 除左烤魚我仲試左另一樣 喱個一定要介紹比大家 烤茄子🍆！ 就算唔食得辣都要叫BB辣  茄子上蒜味超夠 超香口😍😍
cry	完全唔掂，油浸牛尾煲vs快餐牛腩煲 本人都叫睇左openrice好多年 中過唔少伏，但大部份都係食完就算 但今次真係為左佢黎申請會員 獻上我既處女食評。 食物詳細評論，請按圖片內看。 服務正常沒大問題， 唯一可取地方就係份量算ok（杯凍檸茶幾大杯的，飯也多） 問題食物質素超差，一間餐廳既靈魂就係食物既味道， 就算服務超好，衛生超乾淨，環境超好，還是蓋不過味道的參差 而且前三點也不過正常水平而已。 老老實實呢個質素已經唔關價錢事，你請我都唔會去食。 所以我唔會講抵唔抵，閣下自行判斷。 （以上評論皆為本人真實經過） （圖影得好衰，希望大家見諒，畢竟我無收人錢，係咁上下）     
smile	好味菜飯 喺呢個年代想食碗菜飯唔容易，因為得好少地方有。呢間茶餐廳亦都唔係喺啲咩旺區，只係因為小編有時有野做會去嗰頭先會食。   呢度啲卡位比較窄，冬天繁忙時段去食又袋又大褸咁會好辛苦，因為繁忙時段卡位要坐四個人。餐廳都有圓枱，會坐得鬆少少，不過都係預左迫啲。   菜飯只做午市，應該係12:00-14:30，而且係呢個時間內賣哂就冇。佢有5個餸嘅選擇，咕嚕肉、椒鹽豬扒同瑞士汁雞髀都係比較受歡迎。$41一份，跟杯野飲。   咕嚕肉偏甜，椒鹽豬扒就好油。不過整體黎講味道係唔錯。菜飯就好好食，唔會太油，菜唔會好老。份量都幾大份，一般黎講女仔可能會食唔哂，男仔就應該啱啱好。 
ok	一般般 都不是第一次嚟呢度飲茶，間中都會但不是成日，今日國慶假期，同媽媽飲完茶，等佢去睇午場的粵劇……  呢間酒樓平時等位都不算耐，今日等咗一陣就有位，坐响新間的房內，都ok冇咁嘈…… 三個人叫咗一碟炒嘢、小食及三款點心：  上湯海蝦炆伊麵~味道吾錯的 海蜇薰蹄~味道幾好，薰蹄吾肥但份量少 鮮蝦菜苗餃~一般啦 叉燒腸粉~腸粉皮薄ok但叉燒有“抑”味 雪山叉燒飽~軟熟，如果熱辣辣仲好食  呢度價錢吾算平，平時一至五飲茶應該抵啲，但星期六日及假期，指定的~套餐加30蚊~炒嘢要加10蚊~點心加1元，好學吾學（新光酒樓），不如另印一張價錢表，啲冇留意嘅人，或吾習慣有呢個文化（一至五價錢紙，但括住星期六日假日另加）嘅人就可能會中伏了……  整體這裡一般般啦，以整體食物味道而言，假日價錢吾算抵食…… 
cry	最差既服務 最差既薯條 嬲嬲豬 估唔到連麥當勞都差到要寫食評 經理完全唔識分配人手 啲職員又新 成日掛住係廚房傾計 職員態度又差 問佢地拎包茄汁 黑晒面口 英文極差 連最簡單食品名稱都唔明 又唔識拎個餐牌出來畀外國人睇？ 明顯地啲職員完全訓練不足 完全唔知自己做緊咩  自助點餐畀錢後 最少等15分鐘以上先可取餐 人手不足原因 晚上會閂左3分2部自助機 令間舖頭滿晒人  今日仲大獲 買餐加$4轉個新既煙肉芝士薯條.... 只有細薯條份量唔緊要 啲芝士同煙肉得個啲啲咁多... 離晒譜  
smile	$10一隻生蠔  返工做嘢咁辛苦，偶然間豪使一下，係唔會過分嘅，對自己好一點係我們應有嘅責任！ 今日經開樂富工作，竟然見到這間餐廳，土瓜灣也有這間分店，這間店好出名食蠔，超級便宜的蠔，今日經開樂富工作，竟然見到這間餐廳，土瓜灣也有這間分店，這間店好出名食好，超級便宜的號，只需要$10就有一隻啦，分兩日都唔使，我一個人也叫了四隻作為我的午餐！ 只要配上檸檬汁已經足夠了，不會遮蓋了蠔的味道，充滿海水味，口感爽口，悠長餘韻，下午不可以飲酒，配上梳打特飲亦不錯！ 我另外叫咗墨西哥辣肉醬闊條麵，牛肉味好濃，而且唔係好啦，闊條麵口感彈牙，唔會泰另外叫咗墨西哥辣肉醬闊條麵，牛肉味好濃，而且麵條有口感！ 麵包同埋湯就普通一點，所送嘅甜品都係雪藏的puff ，大家都可以淨係入去只吃蠔㗎！相對性食午餐就比較貴了一點喎！
ok	試新野　粥底火煱 係報紙見到佢有新野出，就諗住去試下，個餐有三款，牛肉海鮮（＄７２）、醉雞（＄６６）同牛肉豚肉（＄７０），我地本身諗住先醉雞，但八點幾已經賣曬，之後轉左做海鮮，個餐有得揀配即食麵或者油炸鬼（半條），而湯底就有豆漿、南瓜粟米粥或者皮蛋唔知咩粥，我地揀左南瓜粟米粥，等左十五分鐘，終於黎啦。 我地急不及待打開黎睇下個粥先，同我地想像中有Ｄ出入，因為佢唔係粥黎，同比時食果Ｄ粥好唔同，都冇咩米，有Ｄ粟米同肉係底。個鍋煲左十分鐘都好似唔係好滾咁，因為太肚餓，少少熱都放住落去先，點知情況更差，連陸件肥牛都要成分鐘 ，但之後講都算ＯＫ，比起其他快餐連鎖店既一人鍋，佢都算多黟食，如果唔係好肚餓，兩個人食都勉強夠飽。 海鮮黎講有兩隻青口，一隻蝦同兩舊魚，味道還可以，有少少腥咁啦，但都接受到，整體黎講都算ＯＫ，但都係試一次就夠啦。 下次都係食番普通Ｄ粥餐好Ｄ。 
cry	Ugh ..🤥 前幾日朋友帶我去銅鑼灣食呢個川菜米線  估唔到都幾難食  竟然咁都開到舖  仲要喺銅鑼灣生存到。。不過店員好好 見我哋冇帶紙巾 話比一包我哋 本來要收錢㗎🙊  香油牛肉米線💰68 其實食落都唔算係米線 比米線粗身啲  軟身啲 口感都唔錯  可惜湯底簡直不知所謂🤭  香辣口水雞  啲雞件好大舊 雞肉又吾滑  啲汁又唔鹹唔淡  又唔辣  最後我只食晒啲雞下邊嘅青瓜絲☹️ Btw 可能只係小鋪頭  嗰度冇得用Visa 只可以用現金 🤭 staff 服務都算好  一般都係等到客人走咗先執枱 
smile	滿天的白雲配上令人滿足的海鮮餐 星期天，和幾位好友一起去南丫島登高，天色很藍很美，由三點行到七點，沿途經過幾間小店，十分寫意，行到咁上下，眾人也肚餓了，越是去天虹吃海鮮餐。 我哋一行五人，叫了以下菜式 1-椒鹽豆腐：豆腐很香很滑，很有鑊氣，飲酒一流，正！ 2-白灼中蝦：因為價錢關係冇叫最大嘅，但我反而覺得白灼嘅話呢個size最好，因為唔太大隻，可以一口食，蝦肉好爽，唔需要點任何醬汁都好鮮味 3-XO醬炒螺肉：一啲都唔韌，好彈牙，XO醬幾香，但我鍾意濃味一點，再辣一點就prefect! 4-蒜蓉炒白菜仔：唔知係咪環境嘅影響，我真係覺得白菜仔係甜啲嘅，不過呢個菜式相對簡單，比較穩陣 5-椒鹽鮮魷：全場最令人有驚喜的菜色，原本只諗住叫一個送酒嘅小食，但係反而係全場我覺得最好食嘅菜，味道很夠，炸粉很薄皮，鮮魷很爽！5分鐘唔到全碟清晒 6-椒鹽鮑魚仔，我哋揀咗隻貴啲嘅澳洲鮑魚，其實個味好好，但就係因為太香口，反而鮑魚嘅味就冇咁突出，可能鮑魚都係陳皮清蒸最好，鮑魚本身好林好林，好易咬，比起大連鮑魚係好食啲 7-豉椒蟶子皇，近乎係我都海鮮餐嘅必食之選，呢間做得好好味，蟶子一啲都唔難咬，好爽口豉椒味好香！ 8-蝦膏炒飯，呢個係唯一美中不足嘅菜式，因為啲蝦膏仲未查得散，所以食食吓會好鹹，個抄飯底其實炒得好香好乾身，有點浪費了（呢個我冇影相呀，因為我去左洗手間，飯俾人分咗了，Lol) 
ok	小籠包不錯 上海菜既連鎖店已經逐漸普及化了，越來越多，好多地方都有得食，今次試下依間，其實我只係第一次食，對佢環境感覺不錯，幾舒服，燈光氣氛都控制得幾好!!!!! 佢既食物質素確實不錯的，以一般連鎖店來說，算幾好，可以一試啊～!!!!!! 我幾推薦佢既小籠包，肉汁多，餡都豐富，皮薄，唔太乾，整體幾好!!!!! 可惜好易夾爛，一夾就穿咗少少，食到唔完整，價錢都可以接受，但等候時間太耐，服務員既態度又有少少欠佳!!!! 
cry	唔抵食, 唔好食的自助餐 蠔蟹主題自助餐: 燒蠔每人每次只可order 兩隻，要等成十分鐘先食到兩隻蠔孫， 味道還可以。 長腳蟹瘦過隻筷子無肉。 避風塘炒蟹都係無肉，味道都幾辣。 蛋白花蜩蒸蟹，夠滑但無花蜩味。 熱葷: 吉列炸豬扒 (中間夾有火腿)。 鵝肝汁雞肉，普通到唔普通嘅燒雞一D鵝肝味都食唔到。 酥皮蟹肉卷，糖醋排骨，海鮮燴蔬菜，燒羊架都算OK。 炒飯，唔知XX Pizza 一般。 冷盤: 沙津(款唔算多)，青口，蝦 (爽口, 不過有D(聲)，籟尿蝦 (無肉)。 最差勁就係魚生， 跟本無人排隊只有我一個叫師傅比多D， 我就唔使行咁多次啦， 但係佢堅持比4件薄過張紙嘅三文魚我， 我亦唔客氣一樣堅持每次要佢比兩份，但係食到第二碟開始D魚生有好多根位，每碟都吐一半出黎根本咬唔到，未食過咁難食嘅魚生。 咁普通嘅三文魚D質數都咁差，其他三款都唔想試。 無果汁只有熱飲任添。 甜品: 甜品係我至愛但這裡的一D都唔好食。 只有梭乎厘，煱夫，焗布丁可以接受。 唯一最愛雪榚movenpick。 環境: 窗邊位可以看青馬大橋全景， 但係冷氣又涷又滴水， 叫佢地調效下D冷氣,溫度時又話唔可以，等我換位後突然又關咗冷氣，跟住果個幾鐘又熱又焗咩胃口都無晒。 
smile	特別讚一讚服務好好 又係食E間，上星期先食完，上星期因為有朋友唔得閒冇同我地一齊去，但佢又好想食，所以今次又尼食，已經食左好多次今次12:15已經去到，唔洗等位啊!!! 今次食雜錦魚生飯，份量超級大，餸又多飯又多 佢的豉油好特別，係柚子豉油，同平時果D係唔同 不過的刺身有點稍遜，唔知係唔係因為過年之後 因為E個係lunch set，所以會有麵豉湯同沙律送；麵豉湯係魚湯，最欣賞係個湯熱辣辣 個沙律都好貼心，唔會只係得面頭有沙律，佢係先放左汁，再放沙律，再放汁，所以汁係好夠，我亦好鍾意食 特別讚一讚店員，因為鋪比較細，所以落單出菜收檯收食物都係一個店員，我地每次去都係佢，但佢都做得好快，好好
ok	為左杯靚奶茶  桃園。一聽個名就知食台灣菜喇！以前係附近番工，鐘意同同事黎呢度食飯，佢d小炒都幾惹味，火候十足，最愛魚香茄子，四季豆等。 坐位闊絡，坐得舒服。 今日黎食個下午茶，點左豬排加炒麵30蚊，凍飲加3蚊。  炒麵一般，主要因為麵質唔夠爽，沒有加什麼配料，只加了芝麻和香葱，喜歡加辣椒醬一齊食。 豬排有腌過，味道剛好，口感鬆軟，肉質嫩滑，唔係平時大家樂厚切豬排果種，不過唔知係我太耐無黎食，定今日師傅有d失準，個豬排有點油，呢度扣左d分。  奶茶係台灣競爭十分大，總有幾間係左近，質素亦相當高。唔知係咪呢個原因，奶茶控表示桃園的奶茶好飲，茶味重，好香好滑，每次黎都會叫凍奶茶！  
cry	一次就夠 年初二, 青山道小店無咩點開,如果比著平時, 我係唔會入黎, 始終唔想係青山道都幫襯連鎖。  有小店有整得更有心機的食店, 點解我仲要入黎? 而且, 都曾經聽過同事話呢間野好難食, 今次聞名不如見面, 今次就襯揀無可揀的情況下試下。 來到時大概兩點, 是處於午餐與下午茶餐之間, 午餐係下午菜可以平5蚊, 老豆就叫左個梅菜扣肉飯。 唔知係唔係下午茶關係, 個飯其實好細個, 唔會夠一個男人食。 而我叫左下午茶餐魚香茄子肉鬆炆米線, 咸左D, D 粉又碎。 不過我覺得最差勁的是那收收15%附加費再4捨5入食埋你D 毫子 收15%附加費唔緊要, 但你無講明要4捨5入囉。 結論: 一次就夠 
smile	值得推介食肆 假期天行完街朋友推介來黃大仙中心食日本菜，睇到環境 乾淨舒適，1900入座，坐低唔夠半個鐘門口已有十幾個 攞籌等位，兩個人叫咗鯛魚湯泡飯，大阪豬扒井， 芝士軟殼蟹卷， 糯米糍紅豆 宇治抹茶雪糕(叫起)， 三文魚椎 茸用燒 ，地雞大蔥燒 ，香芒燻鴨胸沙律黑醋汁。 週魚湯泡飯，魚湯鮮甜味好重，魚湯加上大米鮮甜飯 湯泡飯 ，好值得推介  大阪豬扒飯， 一絲絲嘅椰菜， 外觀睇起來佢好靚 入口鬆化爽脆豬扒。 芝士軟殼蟹 ， 非常值得推介 ， 味道一流 。 三文魚椎茸燒和 地雞大蔥燒同普通串燒無特別。 香芒燻鴨胸沙律 黑醋汁，新鮮嘅芒果加上 香薰過鴨胸， 芒果的鮮味加 鴨胸嘅香味 ，非常好食 。 糯米糍紅豆宇治抹茶雪糕， 紅豆小小甜，糯米糍彈牙， 非常重 抹茶味 雪糕， 好值得推介嘅 。
ok	鰻魚飯抵食好味～👍 朋友超鍾意食鰻魚飯～ 於是我就上網搵吓邊度有好介紹～ 呢間三河屋個名好日式～網上講到又平又正～ 所以我今次就帶咗朋友嚟食喇～ 平日1點半去到～唔洗等位～ 門口好似有啲歷史～環境有啲舊～ 不過我諗應該都好食嘅～好食嘅地方通常都唔洗靠裝修～ 我朋友二話不說就揀咗鰻魚飯～ 好肥美，好厚身啊～味道唔差～ 88蚊食到呢個質素，好抵食啊～  而我就左諗右諗揀咗北海道忌廉烏東 呢個麻麻哋，所謂嘅北海道忌廉其實就係粟米汁... 不過落超多汁...唔係難食，但食到我怕怕 下次我都係食返鰻魚飯算喇～
cry	[KJFOODLIFE 深水埗] 深水埗台灣牛肉麵 蛋餅凍凍地塊皮淋淋地  有一日去深水埗買完野，突然間好想食台灣牛肉麵，深水埗都好多小店可以揀，即時搵下附近邊度有得食，即時就入左去試下。   入面既設計有台灣既小店感覺，用上左一啲灰牆同木台，坐低都幾似係台灣食緊牛肉麵，以深水埗既小店黎講算係幾乾淨同舒服。       入面有好多台灣既小標誌，好似一啲夜市攤檔既招牌，有大雞排麵線肉丸湯等等，仲有一啲好搞鬼既小海報，上面有四格既漫畫表達左好多得意既訊息。     既然最想食緊係要點《招牌紅燒牛肉麵》($56)，黎到個麵只係暖暖地，牛肉食落算淋同入味，湯底唔濃麵條扁身唔太彈牙，蘿蔔有渣唔淋又唔入味，都真係好失望下。  另外叫左個小食《起司蛋手抓捲餅》($34)，上枱時係凍既，塊皮係淋既，蛋係分離既，咬落去塊皮唔脆又一夾就散，勁多菜爆哂出黎，芝士只有一個位有勁唔平均。 店名：古早牛肉麵 地址：深水埗福榮街116號地舖 餐牌:  
smile	長洲必食 長洲其中一樣最出名既小食一定係芒果糯米糍，黎到又點可以唔食呢？   入到長洲你會見到周圍都有賣芒果糯米糍既店舖，而長洲平記就係我每次入到黎必吃既 依家糯米糍既口味愈出愈多，有榴連，奇異果。。。等等，但芒果🥭一定係最吸引的！！   芒果糯米糍($15) 雖然$15唔算平，不過一份都有一隻手掌咁大，所以價格都算接受到。  講番味道先，可能唔係芒果當造既季節！？所以芒果食落唔算甜帶微酸，但尚算皮薄餡靚！我自己就好鍾意佢既糯米皮，煙韌帶甜嫩滑，我好喜歡呢種甜甜既糯米皮，真係令人回味無窮！ 回食指數: 
ok	比人放飛機  原本約咗朋友出去食飯，點知出到去朋友先打電話黎同我講，話今日你唔到，最後我唯有返返屋企。經過呢間餐廳，唔鍾意自己一個人喺出邊食嘢，所以就是但買咗個包食，之前嚟過呢間餐廳食嘢，冇乜嘢特別，但係呢到啲包好似幾出名，個樣好似幾吸引，所以就買咗呢個包，呢個係奶黃牛角，包入邊好多奶黃餡，好好食。都唔平架一個咁樣嘅包。呢間餐廳地理位置好好，就喺地鐵站附近，一出地鐵站就係呢間餐廳，亦都好多外國人喺度食嘢，環境好似好舒服，有室內有室內，好有外國餐廳的感覺。 
cry	差左咁多既? 平時HEA行HEA食都會黎荷里活廣場, 比起出面既商場, 呢度人流算比較少, 唔係咁逼... 而小王就係我地平時HEA食既其中一間餐廳, 貪佢唔算貴, 又好快有位... 之前食開都覺得冇乜野, 但今次去覺得差左好多 原汁牛肉麵 主食牛肉好韌, 韌到趙完都唔想吞...雖然湯底依然係好濃味, 但係牛肉做得太差, 幫唔到幾多... 台式肉燥滷豬手飯 呢碟另一半叫的, 我夾了舊豬手黎食, 平時都好淋幾入味, 今日完全相反, 到底發生咩事?
smile	永遠唔會令人失望嘅生煎包 今日係公司叫咗祥興既外賣作為我的下午飯 祥興既係一間永遠唔會令人失望嘅生煎包專賣店 今朝亦都冇令我失望 食生煎包我最怕乾爭爭 冇肉汁 而祥興既嘅生煎包好似去佢個盒咁講 內有熱湯 一咬落去基本上都係肉汁 而且就算叫外賣亦都好夠熱  我亦都叫咗咖喱牛展粉絲 咖喱味湯底好好味 牛展亦都好入味 重點係豆腐卜 佢吸收晒濃厚嘅咖喱湯汁 食起上嚟每一啖都係咖喱湯汁嘅味道  最後想提一下 生煎包除咗有原味 亦都會有黑松露味道 但個人覺得冇原味咁好味 所以之前叫過一次就冇再叫過啦
ok	冬天食雪條  洲啤工房 @ #foodki長洲 蜜瓜雪條(5.5/10)($12) 洲啤工房新推出既雪條，唔知可唔可以係#長洲 殺出一條血路呢。#雪條 雪得超凍，本身其實真係無乜味😂，依靠既只係水果本身既甜🍎🍏🍊，所以啲冰只係有少少甜味，直到咬到啲水果，啲水果幾甜，有#蜜瓜 🍈，#奇異果 同 #菠蘿 🍍，都算唔錯啦，如果#夏天食 必定好爽！ 
cry	失望。。。 招牌河 已經好耐無食南記，今日甘岩黎到香港仔就去試下！ 叫左個招牌河，問職員先知無左菜蒲加，頓時好失望 無左菜蒲個湯好淡，無物味。而碗野湯多，粉少，河粉好碎，好難夾。食到最尾個底都仲有好多碎，但夾唔起。。。 魚蛋、春卷、牛丸味道都ok, 係細粒左啲。 呢餐有啲失望 
smile	地道韓式料理 店主係韓國人，識講英文。 牛油炸雞 其實係雞柳嚟，但都炸到外脆內軟。D肉唔乾，加埋牛油嘅香滑，好好味。 伴飯 份量係一個人嘅，間鋪冇碗，難同朋友share.不過味道同school food 一樣咁好食。 值得一提嘅係飲品勁大杯，但有D普通。 
ok	味道一般 早幾日同同事去食一行13人叫咗隻半雞，起初好期待，因為有朋友食過話啖湯好清甜，咁咪去試吓囉。 叫咗兩個煲，侍應加左雞煲咗10幾分鐘左右，過嚟開蓋同我地講食得，點知食左幾舊都仲未熟曬，飲埋啖湯都係好淡口一般般，到加湯打邊爐即刻變咗淡滾水，最後全程滾水打邊爐。打邊爐嘅配料就一般般啦都合格嘅，但係冇特別得出囉，牛肩肉都食得下，啲豬梅肉就好鞋恰恰，叫雲吞比左水餃我，個餡比較咸，手打肉丸同午餐肉最好味，同事話深圳果D正好多。 
cry	唔太老實，唔會有下次 見佢成日咁多人，諗住等下午茶無咁多人去試下，見到堂食d人既碎蛋沙律好吸引，就叫左個15號沙嗲牛肉飽跟沙律外賣自取，等左一段時間最後叫左佢送去寫字樓，點知送到黎一睇好失望兼好嬲，個沙律同堂食個d唔同既，個包既牛肉得2塊，打電話去問先同我講話沙律有6款。  開花員工:你無指定要邊款，我地就比普通什果沙律。  我:下！我第一次買，而且你餐牌就咁寫跟沙律，又無寫可轉其他款沙律，你又無問我要邊款沙律，我點知你地有6款沙律可以揀？?  開花員工:咁你下次記得講番啦～  仲有下次?你分明呃我第一次買啫?你有心比人揀沙律款就係餐牌寫明啦？外賣盒沙律真係好細份，個包個2塊牛肉片 本人覺得仲衰過大家樂下午茶，唔知係咪因為外賣關係，所以質素係咁，但試過就算啦～  
smile	🦐幸福山莊釣魚場。釣蝦燒烤悠閒樂 Happy Friday 今日一家人約左係傍晚時份黎到天水圍既幸福山莊釣蝦 5大1B連B車 可能因為係星期五晚尚算閒日所以在場人數稀少，只有幾檯客人 而我因為要返工所以就隨後趕上 其實確實地址比較近天恆邨，如果想黎玩又唔熟路既朋友仔不妨係天恆邨搭的士入去，大概需要28-35既車費 因為小妹遲來所以冇份釣蝦，但據說場內仲可以鈞魚 不過呢個燒烤場入場費係大概$178 魚獲蝦獲係要另計架！ 食物方面：牛丸、墨魚丸、廚師腸、脆皮腸、漢堡扒、燒賣、午餐肉、薄牛扒、豬扒、雞扒、方包、雞腎、南瓜、墨魚咀、雞中翼及全翼等等都係任食既 但品質當然唔好抱太大期望啦 不過不失 另外蕃薯同粟米係需要買既 其實燒烤場可以容許客人自攜場內冇既野  燒蝦既時候我地加上左啲鹽去燒，令蝦更香，場內有提供少量調味料 如果想好味啲可自攜少量海鹽或胡椒等 提提大家場內並唔供應卷紙，係要買架！5蚊一卷  閒日既晚黑黎到呢到，風景真為引人入勝 好浪漫既佈置 留意返個條係浮橋呀 夜晚黎呢個真係打卡點 呢度既環境非常舒服，都算係一個比教乾淨既燒烤場 只係地理位置比較入 
ok	拾蚊三串雞軟骨👍🏻 行過門口見到我鍾意食嘅雞軟骨，仲要係$10三串，便入去吃個下午茶！三點幾都仲每枱都有街坊客，就知道應該扺食哦！有個廿蚊餐仲包飲品。但我愛吃麻辣。 叫左碗豬潤米線五小辣和風味雞軟骨串 豬潤唔多，老咗少少。配上少量腐皮、韭菜和芽菜。米線份量比大型連鎖店少啲啲但都夠食。夠辣、麻和香就差少少！廿八蚊算不錯啦！ 至於雞軟骨串就真係扺食吖！味道都唔錯！仲有其他小吃都係每款拾蚊🦟。酸薑皮蛋、風味雞皮串、紅油海蜇、紅油木耳等⋯⋯ 
cry	食貴餐就服務好d? 食平餐理能得理？ 我真係第一次寫食評，不吐不快！  今晚和父母食飯，咁入到一個男經理帶位，坐低左問我們叫咩餐，咁我地唔食牛，咁所以有唔同等級既牛，對我們來講都無分別，咁經理就繼續sell我們食海鮮，咁我話叫最平果個餐得啦，其實有咩問題？你餐牌有得呢個餐，就可以比人選擇架啦？  咁經理走左，沒有咩講，我地都唔係要有咩服務，隔離枱有叫海鮮，咁就叫佢地食飽d，使唔使加多碟肉咁，其實我都覺得無問題。  重點我叫佢加湯，佢話唔使加喎，仲有好多湯？  我今次係第二次黎，亦都唔會再黎！ 👆經理話唔使加湯
smile	母親節飯 之前都試過西貢，流浮山，同其他地方食海鮮，但就第一次去鯉魚門食海鮮，上網見到食評幾好，所以簡左呢間食母親節飯，坐下來之後就出去簡海鮮，老闆娘非常之好，我哋揀嘅海鮮佢全部都幫我地計左份量同價錢，分量佢幫我地揀到啱啱好。👍👍每樣都好新鮮而且食物質素都比我之前食過好。  我哋一行有12個人叫咗六個海鮮四個小菜，份量啱啱好唔多唔少，個個都食得非常之開心埋單：$6500，人頭計大概＄500，雖然呢間鋪頭都要行得好入，但真心推介，起碼唔使驚食海鮮會俾人劏！🧐 😋😋特別推介龍蝦伊面芝士焗，龍蝦非常之爽口芝士好濃郁 ! 
ok	大磨菇配黑松露薯蓉～一流👍🏻 睇到有website介紹呢度新開張，所以同朋友來試吓～ 啲嘢食都唔差，當然未算好好味！但都非常欣賞呢道大磨菇配黑松露薯蓉，黑松露好香、個磨菇好多汁！ 最鍾意呢度空間較大，同朋友來傾計一流👍🏻 希望遲啲有多啲新菜式，同埋咖啡！ 
cry	虎頭蛇尾 前晚(4-8-2007 Sat)12個人行完山,影完相開開心心咁返落o黎搵o野食,沿路食肆唔多,好不容易搵到呢間有張大枱o既食肆,不過只剩返外面一張,因已是大概8:30pm,各人都肚餓同攰喇,於是同女侍應講裡面有枱便轉,佢亦答應. 咁我o地都唔好o徒時間,叫菜先,有: 2.豆腐魚雲湯 呢樣唔錯,唔似係味精湯,又唔腥 9.豆腐栗米肉鬆羹 呢個普通啦,肉鬆好少 1.生炒排骨 排骨炸得好好,依然幾脆口,粉團亦唔厚,不過好酸呀!想我o地開胃定唔記得落糖?糟塌o左啲排骨啊. 5.西蘭花炒鮮魷 炒得好香,不過鮮魷冇味,一定要點蝦醬食 6.生菜走油 加o左豉油浸,只係普通貨色. 8.雪菜肉絲炆米 啲肉絲好雪白,勁假,成碟o野好似冇咩味 7.瑤柱蛋白炒飯 渴望已久,一試,苦o既?唉,原來炒燶o左,o徒晒,瑤柱亦唔多. 3.XO醬翠肉瓜炒雞片 只有辣味,又係唔掂 4.霸皇雞一隻 最後至上呢味,好油,有雞味o既,而舖上面o既蔥絲全生,咬唔開兼冇蔥味,神奇 服務: 開頭服務唔錯o架,一叫即應同幾殷勤,話想轉枱佢就真係密切報導入面張大枱上菜情況,不過最後因大家都唔想煩,所以唔轉枱. 而我叫o左汽水同綠茶,順口話要好凍o既,拎出o黎果然好夠凍,正. 但佢o地就唔記得基本o既熱茶(因為唔係個個都有嗌o野飲),要同佢講至拎o黎.到最後我飲完o野,想飲茶,叫佢o地畀隻水我都叫o左3次之多. 上菜速度:唔知係咪因為知道我o地趕唔到9:15pm o個班船,為著畀我o地可以坐吓,hea吓,定真係得一個廚師一個爐頭,除o左開頭兩個湯一齊上之外,其他都係食完一碟至上另一碟,不過碟碟都好熱就真o既. 味道: 一碟比一碟差喎,真神奇. 都係o個句,如果唔睇食物味道,就覺得抵食.今次就係唔睇呢個因素而畀分. 
smile	柴灣。 服務好既茶餐廳 平時比較少去東柴灣。 今次去到柴灣就入黎搵食。 同商場仲有其他連鎖餐廳。。不過我領教過佢地既服務態度。。唔知仲以為佢係客。。我係侍應。。。所以今日我行過少少試新野。  大家一致同意味道好。 又平 又大份。。最緊要係又唔駛等位。。又坐得舒服。。。  咖啡牛腩飯 濃濃既咖喱加上半熟蛋   招牌燸米雞 有雞翼。有瘦肉。 好香好入味  燒賣 西多士 已切開。又加哂醬。好方便 凍奶茶 紅豆冰 椰子味重。 唔會太甜  早去早享受。。。今次買唔到蛋撻有d可惜。  店內年老既叔叔侍應態度親切
ok	下次試乾炒叉燒烏冬  下午茶餐叫咗乾炒牛河跟熱奶茶少奶。奶茶啱飲，味濃有回香，淡奶量唔會太少太多，剛剛好，用經典厚身奶茶杯，感覺好過用黑白奶杯。 河粉份量大過預期，當正餐食都夠飽。牛肉件數多，咁多件入面只食到一塊係橡筋咁韌，講唔上肉味濃香，正正常常咁啦；河粉上色唔均勻係事實，不過入口有鑊氣，夾起唔係一舊舊或者自動解體，調味適中，食到底冇剩返一氹油喺度。灑咗少少芝麻喺面頭，賣相靚啲，可以多啲芝麻就好喇，因為喜歡食。要求店員提供的辣醬，夠辣但偏鹹，倒少少好喇。 舖頭大，坐得舒服，部份位置冷氣大咗啲。留意返，店方冇提供清水一杯，茶餐不設加一。  
cry	野食好唔掂 對親子餐廳的食物期望不高，諗住陪小朋友玩playhouse預左野食無驚喜，但實在是意料之外的難食。簡單講，叫個carbonara竟然變左白汁意粉，完全兩回事，芝士味蛋黃汁完全無，根本係求其開罐頭白汁，廚房唔通連carbonara 係點都唔知？非常唔掂！仲有個薯蓉咩調味都無乾爭爭，牛油鹽味咩都無落，仲有好多薯粒硬掘掘，自己整都好食好多。雞翼算係比較正常。意粉$98都咁既質素，唔會再去。整體非常差，唔好有任何期望。 
smile	芒果爺爺 2019年2月28日星期四 今天難得同老婆及朋友去石馬食飯。食飽飽但我地好似未夠侯。甜品果然係用另一個胃 上網搜尋了一陣附近有什麼糖品，老婆找了這間 位置方便嘅！附近有一個停車場。啱我地開車過來 一見到甜心爺爺系列我以經好快做了決定冇心機再選其他 最後選了芒果爺爺。3.6軟雪糕十分吸引。好香牛奶味 食咗三分一雪糕開始見到椰果肉同芒果。流曬口水 芒果加雪糕非常吸引。  老婆選了紫霞仙子 有西米露有香芋雪糕 香芋雪糕係我老娘最愛 隔離嗰台有人叫咗個朱古力天堂，坐喺佢隔離都聞到朱古力嘅香味 整體而言呢度食糖水唔錯對於揸車嘅人都幾方便
ok	可以一試 呢一間都想食好耐，咁岩今年情人節老公話想食蠔，咁就決定嚟試下。 因為情人節餐牌唔係咁岩食，所以我地決定散叫。 先叫咗個海鮮刺身冷盤 有八隻生蠔，二人份量嘅海螺、甜蝦、帶子同赤貝刺身。生蠔有4隻係紐西蘭蠔，比較濃味，幾好食，其他4隻就普通啲。 之後再叫咗個凱撒沙律同南瓜忌廉湯，味道都ok，係個沙律份量比較少。 然後就係主菜，叫咗個牛扒，12安士，味道略嫌淡咗啲，主要靠個醬汁，同埋擺盤嘅賣相差少少，但薯蓉就幾好食。 最後叫咗杯即磨咖啡，聞落幾香，飲落都可以啦！要讚下佢裝咖啡嘅杯碟羹，因為真係好靚。 
cry	有條毛😡😡😡 買左北菇雞飯 返到屋企，一打開  有條毛既!!!!!!! 😡😡😡😡😡😡😡😡😡😡😡😡😡😡😡  我唔會信係雞毛😡😡😡😡😡😡😡😡  點食呀😡😡😡😡😡😡😡😡😡😡😡😡😡😡😡  到底衛生差成點，先可以有條毛係飯入面？係邊個步驟有問題？😡😡😡😡😡  對唐記好失望😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡😡 
smile	慶祝生日好地方 星期日的愉景灣特別熱鬧，碼頭旁的餐廳都請了樂隊來表演，很多外國人，好像去了小旅行，心情很放鬆。 今次第二次來到這裡，同樣選了這間餐廳。 頭盤叫了招牌沙律，有牛油果，蛋，沙律菜，椒…… 好大盤，好清新，好好味，配搭得好好  之後叫左一杯飲品：波蘿梳打……（點解會有3杯呢？） ***其實係上左飲品食哂沙律之後，過左一個鐘主菜仲未上，之後發現原來漏左單。 隔左一陣，拎左個pizza泥。但個pizza完全唔熱，上面啲餸乾哂咁 咁我就叫店員加反熱俾我，因為pizza凍左好硬……店員一聽到就話唔好意思，話送2杯野俾我地飲住先，然後收走個pizza…  呢個就係等左個幾鐘既招牌pizza… 熱辣辣好食 同樣漏單既仲有呢個麿菇意粉…意粉硬度岩岩好，好食  咁岩這時候迪士尼放煙花，蝦先生話係慶祝pizza終於到了 哈哈。今次帶左相機，影得好清楚呀！ 甜品：朱古力布甸，配雪糕岩岩好 Happy birthday to me  總結：店員態度食物環境都滿意，係慶祝紀念日的好地方
ok	西灣河中價之選 宜家係港島食野愈來愈貴，想平平地食個LUNCH都幾難。呢日我同D FD行完街諗住食下野，見到呢間日本野又唔係貴，所以就試下啦。 我叫左個照燒雞便當，雞既份量就還好啦，但味道方面差少少，個飯個汁好香，其實淨係汁撈飯都已經夠，而飯既份量還夠填飽我，同埋佢有粒好好味既千島醬丸做開胃菜算係幾吸引，當然仲有碗麵豉湯，haha但個人就麻麻地偏鹹既，但有紫菜食就開心 如果想平平地係西灣河食野，而又正正常常食得飽又唔太難食，呢間真係一個值得推介之選!
cry	不了🙄絕對無下次 Five Guys •Cheese Burger•$85 老實講，因為佢只係美國一間快餐店🤨所以我冇抱太大期望黎食🤔但係，個包未免太醜😂牛冇牛味，整個包既濕潤度完全靠啲醬👀至於薯條就不錯既，但比較建議大家叫原味啦🍟同埋環境都幾惡劣😂幫我落單個職員態度惡劣☹️衰過m記，又逼，又成地花生殻🥜不了🤭🤭🤭 ⚠️分數同評價有base on價錢作adjust😂而且只係我個人意見⚠️ —-4/10— By I. 地址: 灣仔莊士敦道60號地舖
smile	此友記不同彼友記 喺鳳凰新邨嘅街坊都知道呢區有兩間叫友記嘅車仔麵店，睇嚟都係家族生意然後分家出嚟啦！無論如何，兩間我都試過哂，但本人對呢間情有獨鍾。 因為佢D食材比較精緻，用料靚D，唔似大鑊飯般製作，例如: 魚滑、韮菜餃係即叫即煮，魚滑好有魚味，即魚肉的成份多；韮菜餃菜多過肉，食時不會太膩，很有咬口。牛姜也切得细薄，不會黏牙。豬腸洗得乾淨，煮得入味，又不失咬口。   四餸麵加支大可樂，只是四十多元，物超所值，一碗菜也只是十二大元。 温馨提示: 揀酸齋用碗仔另上，唔會影響本身湯同餸嘅原味。  價錢很大眾化，唔怪得咁多街坊幫襯，經常座無虛席，值得一試！ 
ok	深夜邪惡之選😈😈來自東京淺草的karayama炸雞🍖 首先要講聲唔好意思呢篇食評只會有三幅相😂因為當日食飯嘅時候已經係夜晚十點幾,做完運動好餓,本身又冇諗住打食評,所以冇乜點影相.. 黃大仙南館呢邊食日本嘢🍱🍜通常啲人都會去和氣食堂,我哋上次weekend黎經過呢間炸雞店冇乜人,反而和氣就大排長龍,所以我就以為呢間好難食所以先冇人幫襯😛但其實我覺得佢個炸雞係ok嘅~ 尤其係十點幾呢啲鐘數口痕想食啲邪惡嘅嘢,又唔想頹食k記m記果d,呢間都係一個唔錯嘅選擇🤗🤗 我覺得最好食佢個招牌炸雞,炸得幾正,d雞都好鮮嫩,最正係佢果三個醬 真係好!好!食 三隻都正  加錢配咗杯白桃乳酸唔算太甜都幾好味,個麵豉湯就一般般啦..🤔 我哋仲嗌咗芝士野菜炸雞,哇媽呀好伏😱😱😱d芝士真係唔加好過加,連身為芝士控嘅我都頂唔順..唔知係咪師父太早淋d芝士上去,定啲芝士唔靚, 無論個口感定味道都奇差..😧😧 啲茄子蘿蔔又冇咩味,呢個真係十級唔推薦!! 最後講埋服務,都係一個字--差!! 首先一開始侍應上錯菜都唔知,仲要我哋 影完相,用隻筷子點左一下啲醬嚟試佢先嚟攞番啲嘢畀前面張枱個客人😑😑 好彩我哋未食咋.. 同埋臨走賣單嗰時都搞笑, 我哋行到收銀前面等咗一陣都冇人嚟收錢😂 但係明明不遠處就有個侍應喺度抹枱.. 佢一直唔抬頭,直到我哋叫佢佢先叫人嚟收錢,好唔醒目 
cry	超咸即食麵 小秘書星期日下晝陪咗阿爸阿媽去飲茶，不過點心味道實在麻麻，我好快又要去搵嘢食😝  我喺Megabox買完嘢，經過見到「大家快活」仲有下午茶，而當時我又奶茶癮起，正好入去charge charge電😝喺排隊買嘢食嘅時候，聽到前面果位先生要即食麵併雞翼餐... 咁我就要個一樣啦！小秘書同朋友拎住張飛去水吧等咗大概五分鐘左右，全因即食麵要排隊等加湯👀 水吧個阿姐又只掛住派其他餐，根本無時間幫我哋😌 眼望住碗麵又無得食... 慘慘豬👉🏻👈🏻 好彩等多無耐就到我👍🏻   以萬分期待嘅心情埋位開餐😋 隻燒雞嘅味道都幾好👍🏻👍🏻 輪到講碗麵，廚師將成個麵餅擺落個碗就算😌 確係十分慳功夫之作💨 而個湯底就似乎落咗幾倍嘅鹽... 味道令人難受🤐 成碗麵就咁浪費咗👎🏻👎🏻 咁粗製濫造嘅食物，又點可以留住啲客呢？ 
smile	特式cafe 長洲其實越開越多特色餐廳同鋪頭.. 而rainbow cafe已經開左一段時間.. 餐廳感覺好悠閒..好舒服.. 有postcard賣.. 係比客人買左之後可以寫postcard寄返屋企或者比朋友.. 去到冇乜人..可能因為星期六  好有旅行既感覺呀!!  今日試左double espresso $33..3份1個紙杯 抵唔抵見仁見智..  甜品方面..其實之前都試過..一般..冇咩特別.. 感覺亦係家庭式自家制甜品..hea少少..
ok	舒服休閒地點 來來回回係西貢行左幾個圈，對腳已經就離無知覺，原本諗住去Let’s jams,點知卑我見到呢間，外面裝修充滿藍白色歐陸風情，所以決定一試， 餐單好多特飲都起得好搞笑什不甩水果冰茶同有個都好好笑⋯⋯⋯我的前度咖啡。哈哈哈⋯ 我叫左什不甩水果冰茶，好好飲，好解渴，好新鮮的水果配襯，食住肉桂酥， 但略為敗筆係個肉桂酥，外型好靚好香，但真正食落既時候，肉桂味完全唔特出，也沒有酥脆感！😔 但值得一讚係 假日黎輕鬆一下，呢間都不失為一個好既地點，又無用餐限制，位置又唔會迫，同時餐廳有輕快音樂，好舒適甘過一知下午周未👍😘 
cry	以後都唔會去！ 呢個post 有點貴 同 有點興  今日病病地都仲係吊壽司引 咁就食好一點 去一路都好想食架  穴   以下架經驗只屬於本人立場 但本人一定唔會再去   1） 一入場 比左卡位但卡位架梳化係一坐就凹左入去 要求轉台 去了四位台  #應該個梳化都真係比人坐到有損耗了  2）講真 佢d價真係有錢人才食得起 一串和牛串燒 248  咁我緊係沒叫啦 我叫左個8點刺身308 侍應不停推介飛機貨530左右話我點那個普通野 其實聽完即刻想連呢個都唔叫.......  3）咁一陣架時候 終於上菜了 拿 次序真係咁 沒呃人 我諗放題店都唔會咁 而放題店就算係咁你都架必怪佢 但呢間唔算係平價食店 - 壽司 - 卷物 - 清酒煮蜆 - 刺身 ==> 真係排第四 仲要催兩次才到   4)   咁刺身終於到 佢幫我地擺過d位 侍應姐姐係將好x熱架蜆放我手邊 2cm距離 我話咁會整親我才搬開 我自己終於都執返好張台食飯  5）食完三碟菜後 我發現侍應其實個樣好忙 又真係好多個 行行企企 兩個人執一張台 但又真係唔會來我張台執野 直至我舉手叫 但都仲要執漏成碗蜆殻   6）重點同致命一擊        話說 我叫左個燒金目鯛魚頭 我地食哂d野仲爭個魚頭 等左一陣 忍唔住問侍應 佢睇一睇就返來同我講要多十五至二十分鐘 what ?! 我即刻反問佢。我都食左成半粒鐘野 你要燒左成粒鐘呀個魚頭  然後 個金毛經理走埋黎說 唔係意思 其實係漏左單 要唔要宜家幫你加返上去   呢一刻 我要爆啦   然後佢送左                     句 <對唔住>  就走了 呢個價錢真係唔小心就食左一千幾百架餐廳  體驗服務係佔架比例好大的 但佢可以係衰過放題   #以後都唔會背叛大瀛喜了  #大瀛喜架經理hin真係好好   完 
smile	都可以而且價錢平 樂富川菜真係選擇不多，見到呢間有川菜既 就試下。下午茶$50連飲品（星期六和日 +$4）再加一，價錢都算幾平。 牛腩麵既牛腩真係好食 唔鞋唔硬 湯底和麵質適中，不太濃。 雞扒麵既雞扒略微咸 但雞扒肉好滑，湯底好香既花生醬味，但飲落又唔係好濃。 紅油抄手普普通通。 酸辣湯就真係麻麻地，好酸但唔辣。 座位不算迫 唔會痴住隔離枱。 服務方面，員工除左零表情外，都無咩特別。 咁岩樂富廣場既商舖裝修 所以食緊野都聽到好吵 整體上 呢個價錢 好過食餐廳啦！會再食。 
ok	小王牛肉麵 小王牛肉麵  原汁牛肉麵(左)$52 涼拌茄子(右)$28 又要分量都唔少架， 有成六至七嚿， 牛肉唔乾亦都唔難咬。 呢度嘅配菜可以畀你自由揀落多定落少， 而配菜就有芫茜，酸菜，香蔥同埋時菜， 而我呢就揀咗所有配菜都係多嘅， 所以幾乎成碗牛肉麵有一半以上都係配菜嚟嘅。 台灣手工嘅麵條 同配菜一樣，佢可以比顧客有選擇， 唔單止可以揀麵條嘅粗幼，亦都可以麵條嘅韌度， 而我呢就揀咗大眾化嘅-正常 湯底係原味嘅牛骨湯， 有少少甜亦都帶少少藥膳嘅味道， 同平時食開嘅台式牛肉麵湯底有啲唔同， 而佢呢度嘅湯底亦都可以轉胡椒白湯。 茄子上面有肉碎同蒜， 而且茄子底係甜醋， 味道都幾香濃唔錯。 整體嚟講呢度食物質素都可以， 價格正常。
cry	咸到喊既越南粉 見聯和墟有新野，過黎試下。咁你話你係越南餐廳，我無理由食你既泰式炒飯，right?  見你個火車頭貴普通牛肉粉 66% ，應該有 d 料到，來吧即管叫一碗。  等左大約十分鐘，碗粉到，第一眼望落去，有 d 唔對路，牛肉三大片，牛丸兩粒，牛腩兩件，牛柏頁就竟然有六大塊。金不換，芽菜伴碟一律欠逢。  先飲一啖湯，個湯頭可以話完全唔係果回事，不但無越南湯河應有既鮮味，而且喊到有點苦，個味道其實似茶記牛腩河既味道，師傅大概未食過真正越南牛河吧？    河粉，厚左 d，無乜特別。  牛肉，熟到透，應該係佳 x 凍肉級數既牛。  牛腩，一個韌字。而且應該係點炆都唔會淋既肉。  牛柏頁，雪白既牛柏頁點樣整，你懂的，我選擇食一兩件算了。  牛丸，當然係出面交黎，又係佳 x 級數既野，都幾一般。  碗野我食左 2/3 左右，快快腳去隔離街買罐汽水解味精。     
smile	街坊舊式茶樓 朋友們假期都好忙 要約齊人係一件唔容易既事 我地竟然要約早茶既時間先齊人 不過勝在大家都住附近 唔講都唔知原來石硤尾街市上面有個茶樓 不過要飲茶就要早起啦 因為佢淨係開到11am 當日我地9:30am到已經冇咩點心啦 可以因爲佢地大部分既客人都係老人家 所以如果大家想黎飲茶就要早啲啦～  呢到唔似平時既茶樓咁有點心紙比你簡食咩 要自己出去點心車睇下想食咩 而且我地都唔係好知呢個係大點中點定小點😂不過價錢都唔貴既 食到飽平均大概$40-50 咁既價錢可以體驗下舊式既茶樓都幾好 
ok	不復當年 我記得我以前黎食O既時候...(1年前) 都覺得唔錯~ 真係FEEL 到啖啖芒果味~ 到最近... 突然心血黎潮...好想食芒果黑珍珠... 所以就叫了一碗... WA...以前$15 ... 依家要$18... 仲要加花奶要加錢...=.= 價就加左...但係水準下降... 一食落口... 好明顯...好多都已經用哂糖水... 今次真係啖啖糖....=.= 失望... 
cry	服務態度甚差，食物品質差劣，下次唔會再黎！ 平時都唔點寫評的我，今次都要破例寫寫。事關今日去左葵涌呢間裕滿飲茶。今次係我第二次黎呢到食野，上次服務都還可以，今次就真係頂佢唔係好順。我同我老豆點左幾個點心同一個夙爪排骨飯。 個飯超快到，但係後來發現排骨係生的，跟住叫服務員過黎，佢話可以換個但係要三個字先有，於是我地就取消個飯叫左個combo (一個燒味飯加鮮竹卷）。個燒味飯一陣間就到，但係個點心就要等成20分鐘有多，於是我想叫個服務員過黎再問問，點知班友三三兩兩係到傾計完全當我地透明，難得一個阿姐睇到過到黎，我就笑笑口禮貌地問佢可唔可以幫我催下單仲要唔該佢，佢竟然之後印張點心清單然後攞過黎同我地理論，話個點心需要時間蒸，話等係正常既，回應態度極之惡劣。我同佢解釋我唔係想話佢，因為我都係以事論事，只係想佢幫我跟一跟而已，但係佢仍然諸多解釋，真係火都黎 。之後佢地仲要搵個人搭我地張檯，出面咁多張空檯唔比佢坐要佢搭檯，豈由此理。一班服務員只要冇野做就圍埋傾計，茶壺係我地定係搭檯個位都傻傻分不清，所以呢間酒樓我只可以講真係”沒有下次”⋯野又唔係特別好食，服務員態度水咁差 ，真係不建議附近既人去食。唯一少少加分都係呢隻豬仔包，算係有創意，不過總分都係負數！ 
smile	意想不到的西餐廳🤗 朋友今日帶左我黎呢間西餐廳食飯，餐廳有室內室外揀，我見天氣都幾舒服，又放左啲燈飾都幾有氣氛，就揀左坐出面喇😬 都幾多野食種類選擇喎！俾佢個1855肉眼扒吸引左。介紹呢款既肉眼扒只有15%既牛隻先可以達到精選級別，油花紋係特別豐富，食落會好嫩滑！ 講到咁厲害，當然要試一試🤤 先送上餐包俾我地食。 牛扒我揀左5成熟，唔想太熟影響左塊咁靚既牛扒🤤黎到已經好香既牛肉味。 食落又真係幾嫩，好多肉汁。牛味濃厚😬唔錯！ 再配埋三種醬汁，但我覺得唔洗沾都夠哂味😋 仲有粗薯條🍟，做配菜，炸到好香脆🤤 海膽扁意粉配椰香海鮮濃汁🍝 好多既海膽係面頭，將佢撈匀🤤每啖意粉都有陣海膽既濃郁既味道，好creamy！好味 另外叫左香辣雞翼配蜜糖蛋黃醬👍 雞翼炸到金黃香脆，內質嫩滑，再沾上蜜糖蛋黃醬，更加惹味，個醬好夾好好味！😋 
ok	頗佳的Sandwiches Super Sandwiches分店有好多  但係偏偏屋企附近一間都冇  今次響apm行街碰上有tea set 好似都幾抵咁 所以決定坐底嘆番個下午茶餐  店面唔大 不過兩個人比較易搵位  自助形式 先付後有送餐服務  我地揀左T2  係雙層沙律三文治×熱香餅×蜜糖雞翼 @$56 每款都係兩件 岩曬兩個人share食 唔驚食到太full 熱香餅都幾鬆軟下 加左小小honey會再好食d 蜜糖雞翼冇咩蜜糖味 只係普通煎雞翼 都幾失望下😥 三文治整得好食 吞拿魚沙律同蛋沙律好夾味 配埋蕃茄同生菜 感覺好fresh好健康 加上佢採用既麥包乾身得黎好軟熟 實在值得一讚 果然係sandwiches專門店既出品👍👍 
cry	下午茶 呢間餐廳每日都有好多遊客係門口排隊 個日同朋友行到佐敦唔知食咩好 於是決定入去試吓 入到去第一個印象係 店員服務態度不太好  全程都俾人呼呼喝喝  我地試咗佢嘅常餐 炒蛋味道太鹹🤢 意粉湯底也非常鹹🤢 我哋一路食一路飲水 最後頂唔順 食淨左好多  餐廳很多人 所以必須要跟別人搭枱 去之前要有心理準備 而且食完要即刻走 唔可以坐太耐 以茶餐廳嚟睇 我覺得食物不太值這個價錢 外面有很多更加好吃而且更便宜的選擇 好唔明白點解keep住咁多客人黎食 我地應該唔會再嚟第二次 
smile	有閑錢就值得推薦嘅仿舊港式餐廳 年初一晚餐一定要同屋企人食返餐好嘅。不過一出門發覺…大家樂坐滿晒人，好多茶餐廳都冇開。喺太古果頭行下行下就見到呢間龍鳳冰室仲開緊，就毫不猶豫入呢間。 好耐之前自己食過龍鳳，覺得都抵食嘅。今次同屋企人食，環境都幾有舊式茶餐廳嘅風味，牆上仲有好多明星合照，啫係佢哋都嚟過呢間食嘢。   我就叫咗挪威煙三文魚配招牌炒蛋飯，熱華田。呢個飯我好似次次食龍鳳都係叫呢個…唔知點解…就係覺得佢好好食，三文魚都好正，同酒店自助餐啲煙三文魚唔同嘅係，佢冇咁咸，比較啱我。  我媽係叫挪威煙三文魚配招牌炒蛋意粉，熱奶茶。我媽都話我冇介紹錯，呢個餐真係唔錯。 我老豆就叫爆辣炭燒肉鬆雞扒配招牌炒蛋意粉，凍奶茶。佢個雞扒都幾嫩口下嘅，而且都真係幾辣下。  
ok	普通茶餐 星期日總會同爸爸同仔仔一齊來食早餐。可能就腳嘅關係，人流係幾多。  醒神傳統早餐 $32 我點嘅係 火腿通粉，配腸仔炒蛋加麵包，附送熱飲。通粉份量OK，味道正常。腸仔得一條，炒蛋偏油同薄身。方包是薄身走邊方包，如果要變多士需加$1。  雙拼中式粥麵套餐 $32 點了一碗粥（是日粥是皮蛋瘦肉粥）同腸粉。粥偏咸，但算綿同足料，但唔大碗。腸粉唔算大碟，蒸得較冧身，會落齊甜醬同麻醬先上枱，味道OK，但可惜無芝麻。  價錢來說，唔算抵食。不過佢開得早收得夜，好多人都因為就而食。 
cry	冇誠意制作 吃開全記，最近兩次都失準。上次食到有多少失望，今日更離譜，兩個人叫左六個點心，五碟失準；1. 胡椒豬肚，豬肚熟過籠又乾又鞋；凌魚球粥，2.凌魚球中間仲係凍既，粥又未夠熱；3. 箭蘿白榚，煎到乾晒；4.蜜糖雞翼，一咬落去；中間仲流晒血（2隻都係咁）；5. 鮮蝦腐皮，又係過熟，淋晒，好似食緊隔夜食物. 6.蝦餃等左好耐都未到，煮到淋晒，  米芝連搞成咁，好無誠意。仲要隨時食坏人。 以前中午食點心都好好食，依家走晒樣，好失望。 
smile	半山高質日本料理 辛苦了一星期又到假日，同朋友係港島行完山，當然要食美食慰勞一下自己，今次就揀左係比較偏僻既西營盤餐廳，貪唔駛同人迫，離地鐵站再行5-10 分鐘左右 餐廳位置較僻靜，唔多人，岩晒同朋友坐得耐傾下計 位置安排係師傅前面，可以睇住佢整壽司 叫左小食枝豆，味道正常 蟹膏蟹子炒飯，炒得好甘香乾爽，份量頗多，又有蟹味，好食 兩個人食都覺得飽 明太子釀雞翼，明太子份量十足 壽司方面叫左三文魚腩、甜蝦、帆立貝、魚子、海膽，超新鮮，好肥美，入口即溶，海膽唔腥有甜味 仲叫左清酒煮蜆，d 蜆超大隻，又新鮮 串燒方面叫左豚肉荀同埋豚肉菇，兩個都燒得好香口惹味，不錯 野飲叫左薰衣草波子汽水，北海道既味道，幾清新 總括來講，餐廳既食物質素幾高，價錢都唔算太貴，值得一來 
ok	凍冰冰打邊爐最好不過  天氣凍冰冰就想食打邊爐！行開呢頭見到呢一間所以入咗去食啦！ 價錢一般般啦～ 喺門口就見到呢個雪櫃！ 牛肉有啲厚身，如果切薄片啲就好啦！ 我哋試咗新湯芝士雞湯，加$10 不過呢度冇BB櫈⋯扣分啊！ 一人一鍋兩個湯底，枱面有一瓶清湯，用嚟自己家湯用⋯原來呢度唔係加本身個湯的，係加昆布湯⋯ 有白飯，五目飯，咖喱（甜的小朋友啱食）雪耳糖水 配料都幾多，最期待個芝麻醬，唔夠香同杰，好似溝左水咁～ 有熱茶，汽水，熱飲～ 甜品係雪糕，配料仲有幾款朱古力棉花糖，士多啤梨醬朱古力醬！ 最後梗係要食個麵啦！吸收晒湯底嘅精華！好食！ 整體一般啦！唔算話難食又唔算話好好食！
cry	油油油 新年就到，見公司附近麵包店開左咁耐都冇幫襯過，比佢門口啲賀年食品吸引左，點知，失望  買左好多款，首先有賀年食品炸芝士同炸紫薯煎堆( 同老公食佢拎走左，冇影到) $30/半磅 有11粒 係幾新穎，但食完感覺得個油字，唔知係咪擺太耐，好大陣油"益"，紫薯餡ok，但芝士好似未熟透，有啲一舊舊咁，唔多夾，兩樣都食左一粒就放棄了 之後到老婆餅$4 酥皮一咬即散晒，又係好油 ，糖冬瓜餡怪怪地，料同平時食開好唔同  仲買左紫薯包$8(紫薯fan ，食左啖又比左老公) 同出面A牌麵包舖差唔多樣，一咬紫薯餡，加左料，好漿，食落好"濟"。重點！！面包變左味有陣臭臭地加少少酒味， 開頭我以為壞左，之後問過麵包師傅朋友，佢話應該係發酵過度。。。如果真係咁，谷麥師傅請注意！ 葱花包$5 ok la,但我自己唔係好受到面頭啲胡椒 Xxx豆腐$8(xxx係日文，唔識係咩) 係咪應該有豆腐味，食唔出，細件，偏貴 ，同附近的一間S牌麵包舖的蛋白蛋糕差唔多，人地啲仲好味好多。。。  最後值得一讚的係芝士波 $10/4件(1次過食晒 ) 大粒，除左芝士味，仲有菠蘿皮，大件夾抵食!!  整體都算失望 除左想食芝士波，下次未必會幫襯了 
smile	香港風味的雲吞麵 聽朋友講大埔太和之間有一間被視為全港十大雲吞必食嘅老店，喺大埔讀書讀左四年嘅我，竟然懵然不知，認真慚愧，所以今日落堂即刻拉埋幾個朋友一齊去試吓。 店舖入面嘅裝修比較舊式，睇落似係用傳統港式風格作為建築主調，坐喺呢度進食，彷彿返咗去60年代嘅香港，別有一番風味！  招牌雲吞麵當然係必點啦，我選擇了撈麵，雲吞非常足料，大大嚿，每一啖都係肉，蝦味10分濃郁，一啖湯，一啖雲吞，雖然唔算太大碗，但係食完有大滿足的感覺！ 因為實在太肚餓，雲吞食唔夠喉，我哋加點左炸雲吞，好少地方可以食到，食落嘅感覺好特別，外層炸得香脆可口，內裏包着野係熱辣辣嘅雲吞餡料，超級好食！ 總結來講， 如果你想來體驗一下古色古香的傳統雲吞麵，不妨黎試吓！ 
ok	甜度剛好 味道不足 晚上食飽飽 路經美芳街 發現開咗間新嘅糖水舖 價錢亦同其他糖水舖相若 而且葵芳很少有糖水舖可以坐低食吓糖水傾吓計 所以就決定入去試一試 餐牌上除咗甜品之外 亦都有雞翼尖 同埋撈麵等等嘅小食  但係由於食飽飽 所以只係叫咗芝麻糊 芝麻糊加合桃露同埋芒果夜明珠  芝麻糊夠晒傑 甜到亦都啱啱好 但係芝麻嘅香味就略嫌不足 芝麻糊加合桃露 賣相不錯  芒果夜明珠嘅賣相不錯 而且味道亦很好 員工服務態度良好 離開嘅時候 聞到隔離枱嘅窩夫很香 應該會好好味 下次再去試一試 
cry	正價食 但都以上蟹時間限數量 見到$68任食，覺得好吸引 姑且去排下隊 四點九去到 條隊已有六十人，到五點時派籌，咁岩得番一張（10:15），黃 其餘都係12:15am,之後於是決定俾正價食 286位加一後306 （職員聲稱 唔會限數量，而68就講明20分鐘上一次蟹） 六點入到去，每次每人只可以叫兩隻蟹，第一、二次叫蟹都好快上，職員會時不時巡下有冇食蟹腳，隔離枱就時不時俾人警告要罰錢 去到第三次（即是第5&6隻）時就開始慢 ，而第四次（第7&8隻）更係去到7:05先到（6:50入單） 但7:15就要交枱  就黎夠鐘既時間，準備剪蟹之際...職員行埋黎收番隻蟹，話「你唔會食得切架喇，俾番我喇」 之後收走左隻蟹... （循環再用 ？） 明明話唔限數量...但見你食到第5隻，都係會慢D上蟹，最後更俾人收左蟹 用左foodie影 均真講句 D膏都算OK,不過蟹就細隻D ，蟹蓋細過女仔手 食完決定冇下次 
smile	一抹茶香 本身唔喺抹茶控，不過，一樣鍾意食抹茶做嘅任何甜品。返歸途中，經過「A1」，老婆話請我食蛋糕，無理由唔賞面嘅，眾多款式中，見呢款抹茶蛋糕頗有層次 ，所以，就點中佢。 之前都曾經試過佢哋嘅藍莓撻及藍莓芝士餅，覺得用料實淨，質素唔錯，所以，對今次件抹茶蛋糕都有信心。之前，買兩件會有個紙盒，今次買一件就有個靚集紙袋，並附上膠叉，總好過上次晌Niji Bistro買兩件蛋糕，都只喺好求其一個紙袋裝住，完全無為外賣蛋糕做準備，但卻歡迎外賣。 宇治抹茶蛋糕 $26 數一數，有7層之多，包括抹茶海綿蛋糕、抹茶忌廉、紅豆蓉忌廉及面層嘅抹茶軟漿，但唔明點解蛋糕牌喺寫抹茶手指餅，睇同食都喺海綿蛋糕囉。老實講，個蛋糕嘅味道及口感都好豐富，海綿蛋糕好軟綿，抹茶忌廉及抹茶軟漿好有香濃抹茶味 ，但就未喺話去到好甘苦嗰種，而中間嘅紅豆蓉忌廉就嫌紅豆極少，突出唔到紅豆嘅清甜，不過，整體都屬有水準嘅出品。 有時，晌啲出名高級啲嘅餅店買件法式靚餅，動輒都四十幾蚊起標，有時都唔絕對一定喺好。近年，唔少連鎖本地薑賣嘅凍餅，唔單質素提升咗好多，用料有亮點，仲定價相宜，所以，唔需盲目話外國月亮圓啲 。
ok	週末下午餐🥘 星期日好遲起身，就同屋企人食個tea。 四個人都係叫金邊粉，兩個清湯，兩個冬蔭公湯底。份量係夠一個人食嘅，清湯偏淡，我家老人家要加魚露；冬蔭公湯，有小驚喜，有香味，有辣味（微辣），有少少酸。   ❗️注意：湯麵會跟大量生洋蔥（有一缽仔糕size嘅份量）同芫茜葱，唔食嘅記得走。❗️   越香魚片扎肉頭湯粉。金邊粉。清湯（下午茶餐）$35 可能係下午茶，比較平，料都比較少。老人家話只得魚片頭、扎肉各兩片。   越香雙丸湯粉。金邊粉。清湯（下午茶餐）$35 雙丸係指牛丸同豬丸，兩粒豬丸，一粒牛丸開半，加埋即係三粒，又的確有啲少。   冬蔭公什菌湯粉（單點）$49 哩碗正常好多，啲菇有炒過。淡淡都食到菇，仲可以share。   冬蔭公魚片頭湯粉（單點）$53 魚片頭，其實係魚片頭+魚片，共六片。屋企人覺得片頭係食得過嘅，有魚香之餘，都有口感。［相入面係走左青嘅version］
cry	執多次.... 師奶殺手話佢執0左啦,其實佢又開番... 我食過一次唔敢再食,食一個晚餐極貴,法國餐貴都唔緊要,好食就得,佢偏偏就係唔好食.. 我仲記得上次(好耐之前食)叫一個法式煎鵝肝配牛柳.個鵝肝好難食,好苦....牛柳唔記得咩味... 唉,佢再開番,希望佢係轉左廚師啦,唔係真係再執多次喇... 
smile	一個宵夜談心好地方💓 今日有d懶唔想出到好遠，就諗住同女朋友係大埔食野，點知行行下竟然俾我地發現附近有間串燒店😯  串燒店唔係好大得幾張枱，幾岩談心❣️ 入面裝修得幾靚幾有feel，仲有一個大電視，如果個排有波睇真係幾正，可以一路食串燒一路同班朋友睇波⚽️ 個 menu 款色都幾多，肉類海鮮類蔬菜類咩都有👍🏻 今晚想飲 draft beer 就叫咗杯麒麟啤🍺 不過下次真係要試下佢d手工啤，款色選擇好多🤩 基本上今晚見每枱既客人都有叫 和牛串燒到表面金黃色鎖住肉汁，咬落好嫩好 juicy😋😋😋 平時食串燒我都好鍾意叫雞翼，就算我冇叫到燒雞皮，我都係呢隻雞翼到食到師傅出神入化既燒雞皮技術🤩 芝士燒廣島蠔都好大隻，配埋溶咗既芝士係上面正呀❗️ 食咗咁多肉食返少少菜balance 返先😆 個燒菠蘿好清甜，好岩用黎消除油膩既感覺‼️ 分量都好多幾抵👍🏻 
ok	滑嫩鰻魚玉子燒 另一半開始跑步減肥後，我地好少再咁夜先食飯，尤其是放假嘅日子，盡量早食。不過今日因為晚飯食得少，結果十點鐘都仲好肚餓。喺元朗實在諗唔到有乜好食，行到呢條街，見小店尚未關門，加上門外有個幾吸引嘅玉子燒餐牌，決定買一份外賣，喺店內等候途中，見啲料理好似幾吸引，問過店主，佢話廚房未收，所以我地馬上轉為堂食，再加一份定食。 餐廳位置唔多，小店格局，店內燈光偏黃一啲，所以照片未必好吸引，但味道著實唔錯，價格亦合理。餐牌供應幾款玉子燒，例如 等，定價$35-45。此外亦有多款定食、烏冬、丼、鍋及小食，不收服務費。  即點即製，日本雞蛋製作，蛋味較濃，逐層煎起，唔算好厚，但時間啱啱好，雞蛋入口滑嫩。軟腍嘅鰻魚加上少量芝士、海苔，醬汁甜甜地，雖然賣相唔係好靚，但味道十分討喜。日後經過，一定會再食玉子燒  分薑燒、和風、燒汁等配搭，定食附前菜、湯，擺盤整齊，而且份量很足，雖然唔係驚為天人，但就有種簡單嘅幸福感。 自家醃製嘅酸瓜甘筍沙律，味道清新又爽口。  牛肉薑燒份量多，即時炒起，新鮮熱辣，醬汁入味，唔會太濃或重口味，適合下飯。牛肉質素中規中矩，唔會太柴就收貨。以大量椰菜墊底，不過個人鐘意多啲洋蔥絲添，鐘意炒起嘅洋蔥甜甜地。 白飯加上飯素，超大碗，真心唔係太肚餓嘅話，兩個人分著食，都足夠。不過可能係臨收工，口感就硬少少。  
cry	態度好差既男經理 去挪亞方舟同個女玩，有復活節活動，但場內除了酒店餐廳，就好似只得呢間餐廳。 之前黎過，選擇好似不只那麼少，太太同個女就點左個長通粉、芝士火腿飛碟、我自己就選唔落手，最後要左件士多啤梨蛋糕。 飛碟、長通粉一般，士多啤梨蛋糕偏甜，仲要中間唔見左一忽...... 落兩次單，女職員不錯，但第二次落單叫男經理卻被無視，上食物又亂上，態度挺差，不知道酒店如何培訓經理級員工。 希望酒店能就食品選擇、質素及經理培訓上多下功夫。 
smile	車仔麵 星期日下午4點去到。好似大家樂咁，先拎一張menu自己搵位坐低，決定食乜先去收銀度落單比錢拎飛等野食。店入面都好光猛乾淨，d檯無話痴立立污糟咁，除左2人檯啦大圓檯仲有少量卡位添排隊好快就輪到我，雖然因爲有4款湯底又有幾多唔同餸揀，我嗌果時其實有少少選擇困難症但收銀呀姐態度幾nice無黑我面拎完餐係自己拎餐具的，都幾好，飲管需要先拎環保d！懶得思考配搭，最後我地2個叫左大隻仔同牛魔王，飲豆漿同凍奶茶我個大隻仔叫左傳統湯底，幼麵，加左牛筋同豬軟骨個湯底夠味，麵好大個，d雞其實無咩特別，反而個蛋好正啊！睇menu以為係係切開2半，仲覺得點解佢全隻上，原來咬開個蛋黃勁流呀！好surprised！豬軟骨同牛筋都夠林唔會好肥，另外因為有好多韭菜同有甜ge蘿白所以我好開心，如果豆卜多d就好喇！另一個牛魔王係麻辣湯底味ge河粉，個麻辣湯睇落好紅好似好辣咁，食之前有少少嚇親，但食落其實唔會太辣，辣過10小辣少少辣，都幾香幾正。牛肚牛丸就正常質素啦，加錢叫左溏心蛋同脆味豚爽肉，個豚爽肉姐係炸豬頸肉，脆脆地好好食。豆漿幾好唔會太甜，凍奶茶都唔錯但如果重d茶味就perfect喇！食完之後係需要自己拎返去餐盤回收區ge 
ok	會想再食既燒賣 不是第一次吃燒賣皇后的燒賣，有時總會心思思掛住，去元朗就唔洗多講，去又新街啦！宜家出邊都好少街頭小食既燒賣唔係用面粉做，好多次買$10/10粒、$10/8粒都係食鼓油多過食果粒燒賣。而呢間又唔同，佢粒燒賣係食到有豬肉既，同埋佢地既辣椒油一齊食真係好唔錯。本人其實唔係好食得辣既，不過佢既辣椒油係香多過辣。  所以，我都好建議少食辣既朋友仔一試，最多到時去隔離買杯飲品解解辣。  價錢呢，新年前仲係$10/5粒，宜家又加左價，變成$12/5粒，都值得一試既，我每次都買10粒架。仲有，睇你好唔好彩啦，好彩都唔洗排隊，因為好多次去佢都好多人排隊買，佢條隊係成條街最長架！ 
cry	管理不善、食物質素差 星期四同行四人食lunch，打算試新野。入門無人招呼無問題，男侍應見無位就安排我地分開兩張二人枱，我地話我地四個，佢第一句就話安排到就比左你啦，同行朋友話你比四張單人枱啦，火🔥起即走！  星期五女同事堅持要試，今次人多，等左未夠十分鐘就入得。叫侍應（又係嗰個男侍應）落單等左10分鐘，落單後黎左涷湯同涷包，已經心知不妙。😣 大家吹水吹左10分鐘，見到另一枱被冷落既客人又落單，就再等一下。點知遲黎先上岸，佢地有湯、包、飲品同飯黎哂，我地就知道又衰左啦！  男侍應同「經理」見到我地開始🔥🔥，走過黎話電腦出錯再幫我地落單（明明就係無幫我地落），我地再落單，d食物就即到啦！睇睇值$58（加一）既日式咖哩雞扒飯： 對唔住，我真係無辦法食哂呢碟咁難食既飯（當然加上一次又一次既🔥）。同行友人同樣中伏（只係無我咁可憐） 好評太多、亦無人有心機提醒民眾小心中伏！希望大家考慮行入呢間餐廳前可以有定心理準備！ 
smile	美味蝦麵 今日喺大角咀附近見完客，所以喺附近搵食。 途經見到有間才哥蝦麵，裝修幾是正， 所以行入去試下！ 店舖入面裝修簡單而精緻，座位都幾舒服！ 話到明係才哥蝦麵，又點可以少得才哥蝦湯麵呢！ 個面嘅配料有蝦，豬肉，蛋，豆卜 同菜！ 啲蝦好爽口，同啲豬肉係豬頸肉嚟㗎，一啲都唔肥。此外要講下個湯底係用蝦頭嚟淆嘅，好鮮味，的確有驚喜！  此外叫咗個招牌去骨雞飯， 啲雞肉比較嫩滑，加埋三種醬料，配上油飯，相當唔錯。 淨蘿蔔， 一啲都唔硬，幾好味！ 芝麻手撕雞， 香得嚟又好味，必食！  凍西洋菜蜜！  
ok	好食大曬牙 一早Book左七點半， 7點三未到已經去到，見鋪入邊有幾個空位，入去同職員講自己book咗七點半，點知俾人趕返我出門口乾等，一個原因都冇，都搭正七點半，我再衝入去問，都係叫我返出門口企，過多5分鐘，終於叫我入去啦，完全唔知發生咩事，啲職員嘅咀臉仲好似係我做錯咁添，不知所謂。講返食物質素，的確係唔差嘅，我哋叫咗個帶子刺身，左口魚壽司，黑色蟹籽壽司，雞翼串燒，翠玉瓜串燒，兩款卷物，一款係吞拿魚卷，一款係芝士炸蝦卷，仲有一碗牛肉烏冬，同埋一碗豬骨「延茜」拉麵，刺身壽司質素平均，唔算10分驚艷，係黑色嘅蟹籽比較特別，雞翼本身調味不錯，加埋檸檬汁真係好好味，翠玉瓜一般，唔似坊間嘅做法，冇任何燒汁芝士或者係木魚片係上面，普普通通，兩款卷物不過不失，炸蝦卷上面有兩層芝士，口感較為特別，牛肉烏冬係用左稻庭烏冬，本人麻麻，而另一碗拉麵，湯底10分濃郁特別，值得推介。整體而言，店內裝修10分有誠意，食物質素都唔差，但員工…… 
cry	人多心情差 美孚新邨有兩間麥記, 一間係美孚廣場, 一間係萬事達廣場。 萬事達果間麥當奴好多人,  不過正因為佢大, 所以單丁一條友既話都算易搵位既~ 今日買左最平既24蚊板燒燒雞腿包餐, 走醬, 轉粟米 我用電腦買, 都算快同方便。 講番個包, 唔知點解我覺得都幾求其 (可能係無醬既關係), 乾柴柴, 好似無咩誠意gam。 餐飲轉左Latte, 可能人實在太多, 沖咖啡果個無咩心機,  連朱古力粉都無落, 又泡多水少, 騙錢。 希望下次遇到個無gam 心情差既咖啡師。 
smile	馬鞍山街坊高質冰室 今日同老爺奶奶去恆安街市”朝聖”. 先食lunch再買餸, 大改造之後嘅恆安街市勁光猛, 乾淨, 分為熟食區同買餸區. 係冰室呢, 仲有與時並進嘅拎籌大螢幕. 本menu非常之厚, 我地直去常餐個頁, 因為見其他食客嘅食物portion都頗大.  • 常餐(HKD48) Li度嘅常餐有: 叉燒意粉, 火腿奄列配牛油多士, 包一杯飲品, 我叫熱咖啡多奶阿姐都無托手踭👍🏻. 估唔到有好多塊叉燒, 仲要係有燒過好香啖啖肉的, 意粉份量剛好, 淥得剛熟有d彈牙感. 而個火腿奄列就好足料, 切開係好多條火腿絲同埋小小流心嘅蛋汁🤩唔會乾爭爭亦無油林林. 值得一讚係個多士裡面嘅牛油: 係搽哂成塊咁劑再切半, 無烘底都好香好味.
ok	$25的紫菜包飯 曾經去過韓國, 好中意食紫菜包飯, 係韓國食大約1500WON, 香港有得食, 都預左會貴, 上網見過介紹呢間韓食小店, 今日去開藍田, 順便都買黎試下先, 小店係街市入面, 一入轉右就係, 小店小小, 但食物都好多, 但一心想食紫菜包飯的我, 只係買了這個。 其實仲有其他款式, 但價錢已經是$30以上, 最普通的款係呢款 ! $25 真係有點貴, 不過基於思韓症, 所以都買黎試下。 一打開都有10小件, SIZE跟韓國的差不多, 但係好油, 記得係韓國食都係咁, 但人地會用上麻油, 但今次就聞唔到, 我用索油紙先吸左一層油先食。 飯身軟, 唔係隔夜的, 入面有黃瓜, 黃腸, 蛋, 青瓜, 紅蘿蔔, 整體與韓國食既有7成似, 細食的, 可以當一個午飯啦 !! 小店仲有韓式豬手, 豬腳等等...韓國食物, 下次再買黎試試先
cry	一生中食過最難食的喇沙 The worst Laksa in my life!  平時都係大坑覓食，見到近期新開左好多間特色小餐廳唸住去試下，點知中途比呢間喇沙食店叫停左我，皆因前排做完小手術介左口一排，好想食番啲濃味野。 入到去，食物款式唔多，得十樣八樣，我同朋友分別點了一個L2星加坡喇沙同L3豬扒喇沙，另外再加點一個特色Papa雞翼三件。 一食落口，一個字淡！淡！淡！個湯底完全唔濃郁，我食左幾淡米粉同油麵就已經食唔落，我真心覺得浪費，但係如果我食左落肚，我唸我真係對個肚唔住！ 雞翼同豬扒勁油，我知道係新鮮炸出黎，都唔洗成口油下話！ 最後埋單$207，我開左呢度個account好耐，呢間真係令我第一次覺得非寫不可既小店！ 奉勸大家，不要浪費錢！ 
smile	抵食之選 今日約咗老友去太和嘅「果子」食飯。 餐廳環境寬敞，光線十足， 用淺木色為主， 十分舒服！ 我哋叫咗晚餐《無骨海南雞飯配白飯 $64 》同小菜 開心Share !    我覺得晚餐套餐十分抵食《 無骨海南雞飯配白飯都只係$64 ， 仲可以upgrade 小食同飲品！ 因為海南雞已經去骨， 食起來很方便，啖啖肉， 雞肉嫰滑， 有雞味，配上特式醬料就更加滋味！， 仲有多款小菜以便客人選擇。 香濃惹味《咖喱牛腩煲+ 油酥餅 $78》， 牛腩半肥瘦， 嘅比例適， 一層筋一層肉，口感好好。 咖哩爆香再炆， 牛肉味濃， 牛腩又香又腍， 配上熱辣辣嘅烤餅， 烤餅沾上咖喱， 特別好味 ，好食！ 《星洲黑胡椒粉絲蝦煲 $128》， 份量十足， 有五隻大蝦，香濃嘅黑胡配上鮮甜大蝦，大蝦爽口彈牙，十分惹味。 仲有粉絲吸收蝦嘅精華，真係好惹味， 好好食， 值得一讚！ 
ok	西貢的炸魚薯條 西貢出名海鮮就人所共知 而炸魚薯條🍟亦是海鮮以外好多人黎試既 市區有嘔少炸魚薯條店都話自己係西貢起家 今日一於去西貢試下炸魚薯條🍟！ 望見都知佢卜卜脆，咬落仲熱辣辣，一定係即叫即炸！ 香辣大蝦意粉，真係有辣味，比起出面既餐廳會較辣，我好欣賞！ 水牛城雞翼，好唔好食就見人見智喇。因為人人對水牛城雞翼既味道都有唔同要求，酸、辣要較到岩大眾口味係難既！ 芝士牛肉漢堡，最令人眼前一亮！個包好軟，拌隨住厚厚既牛肉加融左既芝士，個底仲放左洋蔥，食落味道俾到驚喜你！而且性價比算高。  呢間餐廳價錢唔平，連水都要收錢，不過食品尚算有質素，難怪在左右都是食海鮮既海鮮街都仍然多人幫襯。 如果揀，呢度既炸魚薯條並唔係我最推薦既，西環某店更好食。不過計埋個海，同埋可以帶狗仔黎，都可以一試！
cry	好難食🤮 平日下2點左右去食，叫左壽司定食A同B。個set送埋味噌湯、沙律、炸墨魚咀。呢三樣野正常，已經好食過啲壽司。 三文魚算係正常，其他魚全部都好霉，無魚味，超市壽司質素。醋飯酸度都算可接受，但一夾就散，舊飯size同形狀不一，好明顯掐飯個條友係亂黎既...   侍應大聲傾計兼無咩禮貌，上菜慢，最後係ipad㩒左賣單之後等左5分鐘先收到張單，比左卡之後又等左5分鐘。 期間有個外國人想叫外賣，佢問左幾聲先有人行去櫃臺幫佢，三個侍應行到過去話唔識英文，搞左一輪個外國人仲問佢地manager係邊，最後好似外賣都買唔到直接走左....見到櫃臺成個臺面都係信用卡，睇得出賣單速度極慢。 其實唔想哂時間寫咁大篇食評，但好耐無食過咁低質既野，燥左。 
smile	食物有驚喜,價錢又實惠 的意粉店 今日約咗朋友去旺角 雅蘭商場買運動用品， 行完出嚟落好大雨，結果我哋決定喺商場度搵地方食晚飯。 我哋上咗去二樓見到有間 裝修幾靚、食意大利粉的餐廳， 攞飛等位大約等咗15分鐘就有位入座食晚飯。 Menu 裏面有好多意粉及pizza的選擇， 由於我哋幾個人好肚餓嘅關係，所以我哋樣樣order咗啲,一齊share嚟食。 我哋分別點咗以下食品:  1.  黑松露牛肝菌忌廉蝴蝶粉, 呢個係我全晚最推介的食品 , 因為個意粉汁整得好好味以及牛肝菌食得出係靚材料。  2. 瑪格麗特pizza配新鮮水牛芝士  3.  香烤香草羊架, 鐵板上，非常juicy 4. 脆炸原條白身魚 配有皮薯角  5. 香烤安格斯西冷牛扒 ,鐵板上, 呢個要上枱即食,否則快扒就 太熟了  6.  特濃南瓜粟米忌廉湯  飲品我哋叫咗熱咖啡、凍檸茶、芒果汁，甜品就叫咗日本牛乳布甸，全部都係水準之上，好好味， 下次嚟一定要試埋個strawberry peach frozen,  個賣相靚到不得了 
ok	fresh snacks  今日晏晝我諗住搵d snacks 食吓， 所以去咗讀咗咁两耐u 都未去過嘅starbucks. 其實kong u 有兩間starbucks. 一間係union building，另一間係main library 隔離， main library 嗰間好食d ， 而且服務重好d 㖭， 我叫咗個藍莓芝士蛋糕同一瓶橙汁，藍莓好新鮮， 粒粒都好甜， 芝士蛋糕嘅芝士味濃郁，橙汁食到果肉， 最重要係學生有折頭， 17 蚊就有芝士蛋糕， 真係抵食！ 
cry	海南雞飯 有晚叫左個海南雞飯食，本來食緊頭幾舊都冇事，後來就聞到有陣酸臭味傳出 仲以為係其他屋企傳黎啦，點知到我將最後一舊雞放落口時，就聞到好大陣臭味 即刻再聞多次確認，仲俾埋男朋友聞，原來真係舊雞壞咗😭 內心os：千千萬萬句粗口！！！！  一間舊店居然有壞雞，仲要街坊評價唔太差，果晚就令我對依間泰國店反感（其實比起以前，環境方面已經差咗好多）仲有。。。我本來好鐘意食雞肉，就係因為聞到果種壞雞味。。。時刻諗起都仲會反胃🤢 
smile	大角咀我唯一幫趁既粥店 好鍾意食呢度，貪佢平靚正，雖然唔係話成日會黎到幫趁，但經過都會整翻兩碟。  家下世界經濟環境到處唔多討好，呢個價錢救翻好多貧困既打工仔，食到飽曬，剛好廿蚊，清下腸胃確係耍家。 先講碟炒布，不過十蚊雞，但唔係俾碟齋面你，已經幾有良心，我落幾下醬汁，即刻化腐朽為神奇。  碟腸粉又係十蚊咋，我一夾幾乎滑落，因為我夾唔住喇！比我金魚記憶中的依稀記得更加滑喎，估佢唔到。  後記：生意難做，好似裝修過後加左1蚊，但已經好合理啦！
ok	估佢唔到 見佢咁多好評，同左個friend黎試下佢隻豬手係咪真係咁正。  先試個薯條，雖然份量好多，但食落實質就麻麻地。嘅薯條疊到勁高，但薯條上枱已經淋淋地，仲要唧左一大pat salad sauce喺面，賣相超唔開胃 ...... 薯條本身就用左辣粉調味，所以撈沙律醬又唔係好啱。 隻豬手其實係好好食，但想講番嗰日真係等左佢個半鐘先上到，真係太太太耐。。。 皮脆肉嫩，冇過咸，其實係高質嘅。個酸菜沙律就做得麻麻。  估佢唔到工廈餐廳都做得咁好食，但真係效率有待改善。
cry	幾好食都無用，員工要再培訓 做完野諗住食過late lunch，但食到一肚氣。下午茶時段大概有六成客人，侍應大概有五到六個，但係有兩至三個永遠係門口，係樓面既侍應，客D舉極手係面前行過都扮睇唔到。答左你等陣，就完全冇咗回事。好唔容易終於有個講廣東話唔係好正嘅男士應過嚟幫我落單，我唔係好明餐牌上面” 正價咖啡及湯減$8”點解，因為其他全部係寫加幾錢。咁就問個男士應係咩意思，佢就不斷同我重複正價咖啡及湯減$8，不斷照讀。其實我都系想加個龍蝦湯所以先問佢，最後就問佢，淨係加龍蝦湯幾錢。佢就答我”加$8”！ 咁我就叫咗個意粉加龍蝦湯，等左都幾耐下d野食先黎，我見倒個龍蝦湯就奇怪點解會加$8咁抵，到埋單果時就見倒梗係唔係加$8係加左$40。就問返嗰個男士應，佢就話自己無講過，我懷疑佢自己講過咩唔記得，唔食都食咗，只有焗住比錢喇。 
smile	Hangout - 西營盤慢煮餐廳 今日同朋友喺西營盤附近搵嘢食，上網見到有間慢煮餐廳，好似唔錯，於是入去試下。 入面裝修都幾有特色，人唔算好多，坐得都鬆動同幾舒服。 坐低之後，我哋叫咗個澳洲黑安格斯牛西冷，法式油封鴨腿，野菌菠菜薄餅，黑松露番薯條，最後仲叫咗個比利時窩夫配意大利雪糕。 我哋首先食澳洲黑安格斯西冷牛，牛扒厚身，肉質都幾嫩口，味道唔錯。 之後係法式油封鴨腿，鴨腿肉質唔錯。 之後係野菌菠菜薄餅，薄餅餅底好脆，上面材料都好足，味道幾好食。 跟住我哋食黑松露番薯條，佢哋係用甜番薯做成嘅薯條，味道有少少甜在點上黑松露醬，呢個配合幾特別。 最後係比利時窩夫配意大利雪糕，窩夫嘅質感唔錯。
ok	港產PTU戲入面 宵夜餐廳 睇過林雪PTU戲既人都記得，有一場任達華同林雪黎中國餐廳食宵夜，揾返佢支槍，今日一場到，諗返唔少套戲既野，感受一下PTU食宵夜 環境方面，非常老式香港裝修，分上下兩層，樓上係拍戲既主場，原來樓上係收唔到訊號，成餐飯都無得撳電話。環境衛生都係老式餐廳標準喇，大家唔好期望太多，但都唔係太差既  食物方面，今次黎食佢個下午茶，雞脾薯條，雞9就外皮好脆，炸得唔錯，但肉質就略嫌老左同亁左d，食落就麻麻喇。不要太高期望。  但黎感受下舊日香港都唔錯既。 
cry	好失望, 勁多隠藏收費!! 兩個人叫左兩個$99極上龍蝦沾麵, 本來加埋一應該總共$218 但落完單等餐既時候, 我地就發現檯頭涉住好多小紙條, 就係果D隱藏收費, 係並無寫係manual上 1. 茶錢每位$6 ((可能我見識少, 除左酒樓, 真係唔知仲有咩地方會收茶錢? 2. 因成本上漲, 龍蝦/海膽的拉/沾麵+$9 ((咁就直接改manual價錢啦 3. 情人節期間加二服務費 ((咩叫情人節期間? 情人節得一日就係14/02, 你叫單身既朋友情何以堪? 而且我地食果日已經係16/02, 新年就話有期間姐 就係咁, 我地餐飯由原來$218變成$274 雖然佢收錢方式咁鬼祟, 但我諗住如果佢好食都算值返 可惜當碗麵黎到既時候, 雖然個樣無問題, 但味道真係令我好失望 1. 麵條咬斷係黏牙, 略粉, 彈性差強人意 2. 湯底無驚喜, 就係蝦水味(即是用普通蝦殼熬出黎既湯), 無所謂龍蝦濃湯既味 3. 個兩塊叉燒紙咁薄!! 明明睇manual既相好大塊厚肉架!! 呢個真係太呃人 4. 個糖心蛋, 蛋白裡外都係白色, 無醬油味, 無咸味, 無蛋味, 直情係無味!! 當然, 總結黎講, 佢唔係一碗好難食既麵, 而係一碗唔值回價錢又普通既麵;  加上做生意既手法, 令人大搖其頭。 唯一值得一讚既, 就只有員工既服務態度好好 因為呢餐飯太令人驚奇, 所以比完錢都唔記得影相, 但我地就唔會再幫襯了 
smile	最有誠意嘅黃大仙雞翼尖 🎊黃大仙雞翼尖🎊 從前大名鼎鼎駐守黃大仙鐵皮屋既「黃大仙雞翼尖」曾經一度絕跡咗令到好多粉絲失望，而家知道佢搬咗去慈雲山真係超級勁開心，老公仲專登去咗買返黎俾我做宵夜，又唔就腳而且要佢排隊（次次同佢食飯要排隊等位好似攞佢命🤣）仲攪到夜返屋企真係辛苦晒！🙏🏻超抵錫！ 😘講返個黃大仙雞翼尖先！$25一份，份量一個人食晒都算多❤️口味除咗有有招牌原味蜜汁（可揀大、中、小辣）仲新加咗麻辣同香辣！老公都忍唔住點咗份招牌原味蜜汁俾自己，而專一嘅我😎當然揀返原味蜜汁+小辣啦！（我是辣妹子😆） 賣相方面雞翼尖外型隻隻都很完整飽滿，睇得出老闆應該有用心QC過🙈 而味道方面亦一如以往地超！級！惹！味！淋硬度亦適中😍個甜甜地既蜜汁同翼尖好夾，覺得辣既時候馬上咬返粒開胃爽脆嘅酸蘿蔔又止到辣，爽呀！😍（老公知我鐘意酸蘿蔔，加多$10買咗一份俾我慢慢嘆😆）因為趕住湊仔所以要睇住個鐘食，正常速度K.O.一盒都真係要半個鐘😜最後想讚下呢間店除咗雞翼尖出色之外個餐牌啲字都真係好有個人風格特色！👍 
ok	裝修環境不錯 香港少見既非洲菜，lunch就同同事過黎試下。 餐廳lunch time都好full, 因為我地有五個人，所以就比咗呢度僅有既一間房我地！雖然坐房，但呢度都係self service,職員都係集中哂係廚房做野。  裝備都幾外國風，仲擺咗好多非洲鼓做擺設。 食物方面好多素食既選擇，我就揀咗個beef with rice,好多豆類topping, 其實好懷疑非洲菜係咪真係咁 有牛肉又有飯。。。成件事好感覺亞洲。而且lunch黎計都唔平，要$120左右 又唔算特別好食，試一次就夠了！     
cry	意想不到的晚餐  這個比我預期的沙律有好大落差，我同朋友見到碟沙律黎到當堂呆左，無諗過咁Fresh 1人1個蕃茄拎住黎咬！咬得黎口都攰埋.....盛惠92蚊  其次係個<慢落豬>$268  咬完個蕃茄已經咬到咀到攰，呢個慢煮西班牙黑毛豬串燒，一啲都唔稔，又大舊又唔稔，又係咬左好耐而且無乜味先慘!不過蕃薯條好食，成碟清哂👍 菠菜煙三文魚意大利飯$158 意大利飯好彩尚算不過不失嘅正常👍  餐廳有用餐時間，見到食評沒差兩個人想揾地方食下飯傾下計所以想一試!兩個人叫左三樣嘢兩杯嘢飲，埋單都7百幾蚊，呢個價位咁嘅質素可以去第二度食更好... 
smile	有驚喜嘅清湯拉麵♥ 朋友介紹話葵涌廣場對面馬路間拉麵好得，好多朋友都話好食,但每次經過門口都排隊，有時見佢八點到就收咗😱😱😱😱 今次好好彩,8點幾左右唔使排隊,但只系得翻清湯 最後叫左清湯半熟蛋拉麵($68) 最初諗住清湯會好淡冇乜味果種,但係濃度又適中唔會太淡，叉燒都好鬆軟唔會太鹹，而D麵質都幾彈牙。 最欣賞係半熟蛋做得好好😳😍食落真係流心有蛋汁，完全覺得只蛋係依碗面嘅精華😂😂 美中不足系因為地方較細，本人比較大份😂,搭台同對面有D頂到腳，要屈住個人坐,有少少辛苦。 總體感覺都唔錯，下次可以再試下其他湯底。大家去開平葵芳不妨可以試下 
ok	轉下口味幾唔錯👍🏻 今日去咗太古城中心做嘢，食完晏晝嗰餐之後，又唔係好想食晚餐住，就諗住買下野飲，去咗誠品生活嘅天仁茗茶買嘢飲✌🏻 同同事一齊去，今次諗住試新野，都好滿意👍🏻 去到已經好多人排隊，但係好彩唔駛等好耐，我叫咗珍珠奶綠，平時飲開珍珠奶茶，就已經冇點飲過其他款式🤣我同事就叫咗珍珠奶茶，招牌冇危險🤣🤣 因為係誠品會員，仲有九折，超級抵飲， $18就已經有得飲！👍🏻 珍珠奶綠比珍珠奶茶更加清，味道好新鮮，唔會好heavy~ 健康感比較重🤣 不過我都係鍾意珍珠奶茶多啲，可能我本身鍾意紅茶同烏龍茶多過綠茶✌🏻 但係呢個不失為一個好嘗試👍🏻
cry	員工需再培訓 KFC 係由細個食到大既炸雞，最近推出了黃金咸蛋黃，所以我都試下！ 下午茶時間 廿蚊既下午茶套，有烤雞、芝士通粉、薯蓉、飲品，相當超值之選 黃金雞翼 好出色既咸蛋黃雞翼，味道並唔假，有咸蛋黃既味道、口感，令人想一試再試 問題一 百事變七喜， 問題二 下午茶餐比少左烤雞 問題三 同事溝通不良，等左廿分鐘都未齊食物，卻同我講等三分鐘，一句唔好意思都沒有 整體黎講，我唔會再想光顧呢間 KFC ，食物無問題，只係員工數次錯單，連抱歉都欠缺，確實令我失望 
smile	30蚊碗，新開張餃子店，真材實料既豬骨濃湯 今日晏晝喺荃灣食咗碗車仔麵， 之後四周圍行下， 咁啱發現喺福來村街市隔離， 有間新開張嘅店舖就入去睇下， 間舖頭買嘅係福建餃子， 福建一向都出名餃子好食，  聽老闆娘講佢係 ， 第一 次開店鋪做生意， 佢話大概店舖開咗一個月都未到 ， 好多野仍然喺度試行中。 雖然店鋪裝修簡單， 但食物 一定比得上好多車仔麵店，  而且性價比高， 5隻餃子麵都係30蚊 老闆仲即時係我面前開左個openrice新餐廳， 亦向我推介佢哋店舖， 呢啲嘅褔建麵， 都係新鮮即打造自家，  佢哋朝早四點鐘就起身將新鮮嘅豬骨， 拎去煲， 煲足幾個鐘之後， 就會畀客人做湯底， 咁樣客人先會識得開心，  今日叫咗正宗鮮肉大餃子面 五隻30hkd 免加一， 大大隻餃，性價比高， 肉菜都多。 加埋果啲嘅特製餃子醬食仲正。        
ok	丼做得好 甘巨型既天婦羅海鮮丼都係第一次見！ 手甘大既虎蝦天婦羅 同極長既鰻魚天婦羅～  連和牛都有 一於食豪D la😋  冥皇丼 ( $198 ) 和牛油脂分佈平均 炸完都唔會韌 就算唔點沙律醬都夠和味～ 食落飯就有D乾 不過有隻流心蛋撈飯係加番D分既😬 天皇丼 ( $238 ) 樣樣野都好大件，除咗手掌甘長既虎蝦，極新鮮爽彈🍤  連原條鰻魚都有😝  其他就係天婦羅必備既蕃薯🍠 茄子🍆等等🤤  炸粉唔厚 唔油膩 夠哂脆，而天婦羅汁就預先落左係飯入面，唔夠先叫店員俾～ 
cry	味道唔得，份量小 見有重暘假，所以來左呢度睇大佛。叫豬軟骨拉麵同雞扒烏冬。佢地份量好小，拉麵嘅質地仲好淋，食落好似滾油麵咁。雞扒烏冬嘅質地ok, 都幾chewy，可惜湯底味道較甜，而湯底味道亦似曾相識。想了好內，終於知道呢個味道係邊度食過。答案係平時病左攞來送白粥嘅味全花瓜或波浪小菜心。簡直一無一樣。雖然佢地價錢同出面市區差唔多，但係份量小幾倍。鬼叫呢度係遊客區咩。 
smile	何止幾好咁簡單 「臥虎藏龍」  父親節黎到梅窩玩，唔知食乜嘢， OpenRice又冇乜相關食評，所以行過見到樓面乾淨、菜單又幾吸引就入咗去食野。  最初叫嘢食都幾保守，因為未食過，諗住求其食就算。叫咗苦瓜倉魚、蒜蓉牛油雞翼、炒蜆同埋蒜蓉炒西蘭花，加埋西瓜特飲（原個迷你西瓜打蓉）。 先嚟咗個苦瓜魚同炒蜆，一食就覺得（驚為天人）。忍唔住同老闆講「好好味」。絕對唔似「餐廳仔」嘅質素。食咁多樣嘢都係＄400。下次一定大膽再叫炒蟹等貴啲嘅嘢。因為其實係個廚師煮野煮得真係好好味。 
ok	街角小店 嚟到中環又點可以唔試吓呢間好耐歷史嘅傳統百年老店呢，呢間野講真佢啲這蔗汁糕真係幾好食，好食到唔知點形容，香港真係冇乜幾可可以食到呢啲真材實料嘅，嘢，只要大家認真去細味呢幾舊蔗汁糕嘅時候你就可以食到香港嘅傳統風味，正所謂有圖有真相。  佢提供堂食同外賣吧，我覺得攞一盒糕同庶汁係街上食有風味啲，再加上個杯庶汁真材實料，小編自己就飲咗大概三杯左右，發現平時都幾好生意，都好多人黎排隊買，其中遊客都好多，果然值得一試 
cry	勁貴又難食 行山日。馬鞍山行到西貢。 諗住食返餐泰國野獎勵下自己 點知中曬伏。 泰式雞肉飯。雞肉份量少 冇咩味 油飯超硬。唯獨是個酸辣醬叫唔錯。 扎肉撈檬。好離譜。檬粉又硬又乾 又細碗。求其俾泰式雞醬我地撈。劣評。 炒金邊粉。勉強叫正常。略嫌咸 冰鮮蝦雪味濃 金邊粉一pat pat. 炸蝦餅 $85得幾舊 唔彈牙 冇蝦味。 成餐飯 只有椰青夠凍夠甜。 成到一肚氣。 
smile	午餐之選 今天趁著中午12:00可以去食午餐，即刻同同事落樓去Megabox 既Mee 食飯。因為今日同兩個人食飯，我們唔洗留位就入到去。我自己叫左牛柳粒飯，個套餐包括冬瓜湯，牛柳粒，白飯同甜品一個。牛柳粒份量不少，仲有少少辣都幾惹味，而白飯就麻麻地（因為飯質較硬同唔夠熱）。而我同事今日叫左肉骨茶，份量十分大同抵食，有冬菇，兩大塊肉同肉骨茶湯。離開時仲有$20優惠券送，不過31/3就過期，所以下星期可能再去食。 
ok	新派老趙越南🇻🇳菜 今日年初二行完山就黎左鑽石山廣場，係商場逛左一圈，睇完一輪就想食越南野，所以就黎左《老趙》食番個Lunch。 店員安排左我坐係卡位同比左杯水我飲，睇完menu就叫左碗香茅雞翼湯檬$58，可選凍檬或白飯，等左一陣就有得食啦。 香茅雞翼同湯檬分開上，所以香茅雞翼就唔會浸到腍晒啦！熱辣辣既雞翼皮都好脆口，雞肉都嫩滑，有3隻！而湯檬口感都唔錯，質感都好滑身，係湯底較為淡左少少！都算大碗，所以食完都幾飽！唔錯！ ✨✨✨✨✨✨✨✨✨✨ 如果大家喜愛我寫既食評📝，麻煩幫幫手比個愛的鼓勵❤️，我會寫更多豐富既食評比大家！🤤 ✨✨✨✨✨✨✨✨✨✨
cry	新開張試新野, 點知好失望....  見新開張幾日, 阿媽話想試下, 所以就一行5人去食晚飯, 7點45分去到唔洗等位, 坐低後睇完餐牌, 點餸時大概係8點, 點左文昌雞半隻, 一斤蝦, 臘味炒豆苗, 燒汁骰仔牛柳。 臘味炒豆苗同燒汁骰仔牛柳大概5-10分鐘就到。臘味炒豆苗D豆苗好老, 有渣。燒汁骰仔牛柳味道唔錯, 牛柳粒都好淋, 都OK。餸到左之後叫左4個砵仔蒸飯, 但等左7,8分鐘都未有, 一問之下原來無落單。 好喇, 有飯啦(砵仔蒸飯都不外如是, 仲有少少硬添), 但食左一半後仲有兩碟餸都未到, 果時大概8:30, 再追, 佢話幫我地睇睇, 咁我地慢慢食住等... 到左8:50, 有個侍應先拎左單來放喺我地檯, 我地先見到原來文昌雞同碟蝦, 8:4X 先入單, 搞錯 , 原來我地一直都白等....正當研究緊應該點做時, 更離譜既事發生.... 有個部長走來話蝦賣晒喎 , 好, 乜都唔洗講, 未黎既取消晒, 埋單走人.... 最後我地估計係因為係小菜紙上臘味炒豆苗同燒汁骰仔牛柳有格仔可以click, 所以部長落單時應該入左機, 而文昌雞同蝦就手寫, 所以應該漏左入機掛...但都離譜啦...追佢一次都應該醒水睇下發生咩事啦.... 後來發現前面左面同後面幾張檯都追唔同既野, 包括飯啦, 魚啦同等埋單既。我明白新開張可能會有d亂, 但咁既服務同應變太差囉....
smile	孟有引力 利用香料做菜，我就覺得印度比其他國家勝一籌喇，尤其佢哋啲咖喱，話我有偏頗都喺咁講架啦，真喺寧舍唔同，特別有層次。好似今晚同個好鍾意食印度嘢嘅朋友嚟到九龍城嘅「孟買廚房」，細嚐印度菜嘅滋味。 依家去啲印度餐廳，都唔再喺裝修傳傳統統咁，大多數都裝潢得好型格，唔講唔知佢喺賣印度菜添 ！ 走入店內，因喺相連兩個鋪位，所以，地方唔細，枱櫈亦排得鬆動，再配以弧形椅背嘅梳化椅，非常舒服好坐。 通常印度餐廳都有較多印度藉侍應，是晚所見，兩個侍應都喺本地人，而店主雖然喺印度人（照睇樣認為喺），但佢啲廣東話隨時流利過你同我呀 ，故此，點菜就唔使怕雞同鴨講，相信佢哋嘅客人對象可以以本地人為主，而且，餐牌都喺中英對照，手指指都唔怕啦！ 芒果酸奶（Mango Lassi） $30 嚟親印度餐廳，小弟真喺鍾情芒果酸奶，大大杯都只喺賣$30，比一般賣$35-$40認真抵飲 ，以鮮芒果肉跟乳酪打成，雖然芒果味未叫做好強勁，但香甜得嚟有點點乳酪酸香味，清甜醒神。 扁豆湯（Lentil Soup） $30 友人就鍾意飲啲熱湯，所以，揀咗款扁豆湯，但佢話唔似一般豆蓉湯咁杰身，入口微辣，除有啲豆味，仲飲落似喺加咗黃薑，感覺唔錯。 腰果汁串燒雞（Chicken Malai Kebab）$95 比起天多尼或瑪沙拉，依一款串燒雞味道比較清淡啲，因為用上印式奶油（Malai），友人話中文譯為「腰果汁」應該喺譯錯，加上食晒啲雞都唔覺有腰果味，所以，更敢肯定翻譯有誤，幸而，啲雞幾嫩滑，唧埋檸汁就更覺清新。 乳酪濃汁牛腩（Brisket Korma） $90 店主好熱情四圍招呼啲客，更介紹個乳酪濃汁喺由乳酪、奶油、果仁、咖喱製成，質感較濃卻好幼滑，香濃中帶點甜味，而啲牛腩已炆到好腍，所以，我哋都覺得好好食。 乾果烤餅（Kashmiri Naan） $25 點得個乳酪濃汁，就梗喺要叫一客印度烤餅嚟做配搭啦，烤餅有超過10款選擇，如，都喺$15-$25，呢一款乾果烤餅，餅內堅混入乾果，而且烘得幾好，柔韌有咬口，喺配咖喱嘅好朋友，仲要一客有成6大件，抵食。 北印度式秋葵（Bhindi Masala） $70 諗住點一客蔬菜類菜式平衡吓，見呢款「北印度式秋葵」好似幾特別咁，不過，真喺有啲瀨嘢，因為原來喺好鬼辣，事後再上網查番，有啲餐廳譯為「印式香辣秋葵」，咁譯就貼切好多，希望店主加番兩隻辣椒公仔晌餐牌度提醒吓啲客人啦。此外，碟秋葵個人亦覺得有輕微偏鹹 ，如改進吓會更好食。 簡簡單單點咗幾款食物，感覺都唔錯，而且，定價都好親民，可以講有少少街坊價，兼且最意外喺唔收加一服務費添 ，而兩位侍應及店主都好落力招呼，值得俾個讚佢哋。
ok	不俗嘅工廠大廈茶記 係附近返教會嘅朋友話幫襯左幾次，水準都維持到，係佢極力推介下就試一次🧐  工廠大廈嘅食肆門面大，地方乾淨，唔使經大廈後面入，已經好ok🤣🤣🤣 我本身唔太好飯，通常都無留意是日午餐嗰啲，最後揀咗個邪惡非常嘅厚切餐肉出前一丁，真係好厚😳😳😳 再配厚多士、炒蛋同火腿🤭 味道正常，$47連餐飲都算合理價位😃 值得一提，服務員姐姐送上我杯熱檸蜜，我見杯上有少少污漬，叫佢換，佢都即刻換，都算有少少服務🤣🤣🤣   朋友仔叫咗廚師推介嘅馬來咖喱牛腩，連小沙律、餐湯同餐飲，佢話味道都ok😋 睇嚟都可以encore 
cry	不知所謂 意樂呢間野真差！外賣自取，又只有星期一至星期五。星期六及星期日不可以外賣自取...呢d咁既規矩真垃圾..（星期六及星期日d人都係要食早餐呀，攪到想叫外賣既人叫唔到） 都唔知乜人定埋d咁既條件..咁唔user friendly....就咪鬼整個外賣自取... 本身呢間野已經唔係話特別好食呀啦...仲要set埋d咁既無謂條件/限制.. 都只係一心想求個方便，可以節省到時間之餘，還可以買到早餐食。 真係差到無朋友。 
smile	海鮮盛合 Shabu Shabu  朋友急call叫我去佢美孚屋企附近食日式shabu shabu,有咩甘特別？我屋企附近都有啦？！原來呢間shabu shabu有貴價海鮮餐食！ 見到海鮮盛盒張相都已經流晒口水，想食最平都係298！已經包豬牛雞任食，以及一次海鮮盛合同埋刺身！平時無海鮮既shabu shabu都差唔多價錢，依家加多少少錢帶龍蝦，帶子，蠔，鮑魚等，立即拍板！ 落左單之後就立即去拎野飲。呢度比較多支裝飲品，最特別有兒時回憶椰奶！另外有嘉士伯任飲，再唔係難飲到嘔泡既獅威！ 自助區 醬料有六款，選擇都算幾多。另外有生菜，金菇，栗米等等既蔬菜，脆皮腸，芝士丸，韓式年糕，貢丸，百業豆腐，烏冬soba等，全部都係限時內任食任拎！睇見到覺得飽  湯底 小魚蕃茄湯 泡菜豬骨湯 小魚蕃茄湯有4-5條銀色小魚，令湯底味道更鮮。我自己就再係自助區拎啲蕃茄加落去，變超級蕃茄湯！ 泡菜豬骨湯唔太辣，但好惹味。我覺得呢個湯底去烚熟啲肉比較好食啲！ 因為我唔食牛既關係，我只試左雞粒同豬肉片。豬肉片好靚仔，睇落好新鮮，而且好多脂肪位，食落真係好多肉汁！ 食食下，我地期待已久既海鮮餐到喇！  份量係按照人數去比，呢個二人份量都幾多！ 魚刺身有三文魚，劍魚腩，吞拿魚。全部厚切+大大件，超新鮮，非常滿足！ 黃金魷魚爽口彈牙，海膽非常新鮮，好鮮甜。估唔到水準甘高！ 海鮮盛合 呢個都係二人份量，好大份！ 一大隻龍蝦，兩隻扇貝，蠔，大蝦，四隻鮑魚，一堆白蜆！ 鮑魚仲係生的，痴住隻龍蝦唔肯放，真係有啲唔忍心送佢地一齊上路。 全部海鮮都好新鮮，就甘烚熟非常鮮甜，而且爽口彈牙，係新鮮海鮮先有呢個效果。 甘多野食，出面任拎既自助區同埋任叫既豬雞牛，我encore左一次已經投晒降。 甜品係哈根大師同埋movenpick呀！呢餐簡直將我既罪惡感推至高峰！ 每人限叫一杯，我就揀左咖啡味 好想食多幾杯呀！  成餐飯好滿足，職員非常有禮貌，而且不斷幫手收野，有時仲見到佢地同啲街坊有講有笑！座位方面坐得好舒服，唔會迫促，就算搭檯都有板隔住，好有私人空間！  日式shabu shabu黎講，係我食過最出色既一間！
ok	甘算唔算中左伏？！ 有follow開我既朋友應該知道我已經泥過太古店飲朱古力，上次飲好味道，試埋灣仔分店覺得都係呢間好味d就返轉頭再飲 心諗一定係分店唔同既關係，可能做法會有唔同，點知，我又錯了 我地一齊泥案件重演一下。 首先，一入到泥，我搵搵請同事們食既禮盒先。呢兩款都唔錯，都有唔同口味俾大家揀   睇完禮盒，我用埋最後一張voucher換左杯72% dark chocolate，坐低等左一分鐘就整好喇。 大家可以對比下我較早前upload果張相同呢張相。呢杯好明顯冇甘dark冇甘濃，我都未飲，上面果層冰已經溶緊 飲左一啖，好朱古力，飲第二啖，冰泥既喂 再飲多兩啖，已經飲晒，得返d未溶既沙冰係度 結論係唔理邊間分店，只要唔好彩，飲朱古力都會中伏🙈 睇住附近所有人都食雪糕食得甘開心，我好似明白左d野 
cry	飛碟好正但沙律唔好食🎃 返工有時都會買下樓下鍾美嘅早餐🙂 貪佢有好多輕食 諗唔到食咩都係一個唔錯嘅選擇👌  之前食開飛碟飲果汁都覺得幾好味☝️✨  但係今日食沙律真係不了🗿🗿🗿  叫咗一個 28蚊嘅粟米雞蛋沙律🥗 （唔鍾意食粟米所以走咗粟米💁‍♀️）  雖然唔細盒 但係食物嘅質素真係好麻麻🎃  烚蛋就有D老😹個蛋黃梅梅地都算🗿 唔tune色見到盒菜都幾灰🎃🎃🎃  D 菜真係呢老到呢 咬落去完全唔新鮮 都係好梅🧐  係唯獨個醬好食🙃  沙律真係好差 下次都係叫返其他嘢🙃🙃🙃
smile	北京風味 同媽子慶生，食中菜是常識吧！ 馳名烤鴨🦆 (推薦指數：😋😋😋😋😋) 呢度嘅北京填鴨，真係好出名，同埋真係名不虛傳，燒得好靚，油香好足，睇得出師傅工力好好。 佢d topings好多，有中西新三種食法。 1.全隻鴨皮薄嘅部份，佢係燒得最脆既，建議我哋用爆炸糖溝西莓醬 嘅食法，入口即爆，好得意。 2.油脂中等的部分建議用 中式食法：芥末 及西式食法：酸梅醬 3.而油脂分布最平均嘅部份，就用返傳統有包皮包住的食法。 個個人都幾鍾意第二種食法。  . 金沙鮮魷魚🦑  (推薦指數：😋😋😋😋) 新鮮嘅魷魚🦑用咗呢個有鹹蛋黃嘅脆皮包住，鍾意香口嘅朋友一定唔可以錯過啦。 . 青梅一字骨  (推薦指數：😋😋😋) 都幾大碟，總共有三少分，每分有三大嚿，所以都夠好多人食。燒長既肋骨，上面用咗酸酸地嘅青梅醬，代替左傳統咕嚕肉，做開胃餸幾好。 . 特色宮保雞丁  (推薦指數：😋😋😋😋😋) 用嚟送飯真係一流，辣就唔係好辣嘅但係佢嘅花椒啦令到成個餸都好香好麻。好正。 . 蔥燒海參  (推薦指數：😋😋😋😋) 一人一條，係一個好矜貴嘅餸嚟嘅，啊用蔥同一個甜甜地嘅醬汁扣個海參，如果當係鋸扒咁都唔錯嘅！ . 芥末沙律蝦球🦐  (推薦指數：😋😋😋😋😋) 芥茉醬配合炸蝦球不嬲都出色，我師傅將個芥末教到甜辣適中，岩岩好。香口得來又唔會太熱氣，最底下仲有個鍋巴做底。 . 籠仔櫻花蝦海味蒸飯  (推薦指數：😋😋😋😋) 
ok	下午茶之車輪餅 太安樓出名掃街，真係聞名不如見面😝 真系有好多小食店🤗好喜歡走街都系野食。 好似台灣夜市甘，係甘掃🤣  叫左紅豆車輪餅同oreo車輪餅，10蚊一個。  車輪餅要等7至8分鐘，因為即叫即整。  個包裝紙畫得好可愛，分埋紅豆同oreo味，唔怕分唔清咩味打咩味。呢點我覺得係好細心，值得加分👍🏻👍🏻👍🏻👍🏻 外皮好香脆，味道就麻麻地，冇咩紅豆味同oreo味道。有點失望。  其實店鋪有其他野食，例如飯、麵，但冇試到。🤣 
cry	劣！唔講以為食緊滷水鵝 好耐冇寫劣評，今次又忍唔住要寫！    大大個招牌燒鵝大王，心諗衰極有限…點知燒鵝一上檯成碟野水汪汪油淋淋，唔講以為係滷水鵝，賣相已經差，放入口皮唔脆肉就晦晦地，好似放左好耐再反叮加熱一樣。       另外炒聖子$178份量少又炒過火無鮮味，      XO醬豆腐煲純豆腐唔見有XO醬淡而無味， 大班兩食又係塭笨，魚肉得4-5塊，蒸魚頭有骨無肉豆豉都唔多粒，炸豬大腸還可以不過唔夠熱…其它都廢事再講！       另外班伙記態度就更加係麻麻地，不果都一把年紀都算吧！ 
smile	Lunch必食！食極唔厭！ 點解我話食極唔厭？ 因為我同同事真係可以一個星期去2, 3次都係食同一樣野！ 呢樣野就係滷水豬手飯啦！但今次我就叫左海南雞+豬手雙拼飯慶祝下Happy Friday 豬手炆得好入味，搭配醬料係酸帶甜，食落去味道好有層次，加上啲肉入口即溶仲有滿滿既骨膠原包圍 簡直岩哂我地呢啲中女 至於海南雞都好滑，正常。但我都係中意豬手飯 值得試！ 另外服務都好好，我地已經食到連待應都記得我地食咩 環境舒服，一路吹水一路食飯就最岩 
ok	再次一般 食完燒鵝, 當然要順便食甜品啦 ! 除咗笫一次去發記食時覺得超好食之外, 之後每次去都覺得一次不如一次, 希望今次會好食番 D 啦. 服務 真係 no services, 入到去坐咗 5 分鐘都冇人理, 要自己搵餐牌睇有咩食, 叫人落 order, 個哥哥仔又有少少黑口黑臉. 榴槤班戟  面嘅班戟皮 dry dry 哋, 唔夠軟, 裹面嘅 cream 好多, 反而榴槤很少. 榴槤有香味但唔夠甜, 唔夠軟淋. 似食忌廉班戟多過榴槤班戟 芒果糯米卷   芒果很甜, 面嘅糯米卷夠軟, mix 埋一齊好食. 今次都係, 雖然唔算難食, 但唔會令人再三回味囉. 
cry	又一米芝蓮 同朋友食完晚飯之後，決定搵下甜品作個完美句號，點知行多幾間鋪後，就發現呢間中式甜品鋪，上網睇，嘩，好多好評，仲係米芝蓮，所以就入去試試  入到去，見芝麻糊係金牌喎，唔係唔試嘛，再叫多碗最愛紅豆沙 芝麻糊賣相好靚，朋友“筆”起，唔會好浠咁，但到我一試，得個甜字，完全冇芝麻既香，仲要食得出好米糊咁 到紅豆沙，眼見多豆同蓮子，食落有啲水準，唔太甜，起沙既而且好足料  題外話 : 到比錢時，一直冇比單我地，我同阿姐講一碗紅豆，一碗芝麻糊，佢話$20，我話兩碗喎，佢就話$40，咁咪照比囉，到後來朋友問返我幾錢，我先知阿姐收多我錢...落單，上菜到埋單都係同一個阿姐，我真係唔知講咩好 
smile	蠔食車仔麵  睇咗有網上報導。香蕉仔開咗間車仔麵檔。今日走去試食。 點咗個蠔食車仔麵。售價$58。加個可樂都係$63。個蠔食車仔麵係限定出售。可能一星期後再無出品。無辦法。食咗先。其他畫飛車仔麵都係$38。間車仔麵檔只有一百呎。 個外觀好似味吉陽一個間日之出食堂。食客可以坐係檔前食。但係要用個可樂樽西坐係度食，背後對住條大馬路食塵。 本人唔敢試。 個麵係伊麵。湯底係老水汁。 有五塊熟蠔。五塊大東菇。 $58食到個蠔仔麵。個蠔重要成五蚊銀咁大，好抵食。 個湯好正。個東菇好爽口彈牙。 誠意推介給各位係油麻地出沒人士。     
ok	🍱 塭食市集 🍱 從朋友口中得知大圍新開左一個地方叫搵食市集，所以今日就特登揸車去咗搵食市集睇下有乜嘢好食。   搵食市集有兩層，樓上果層有間係打邊爐、有間係食漢堡包薯條同有一間茶記，樓下就有好多間小型嘅食肆，例如韓國嘢、日本嘢、台灣嘢等等，連糖水舖都有，成個市集大概有 11 間鋪頭。 行咗陣決定食日本嘢，幫襯左呢間「瀛一」，餐牌以手卷選擇種類較為多，而且重有丼飯、反卷、冷麵、小食同少量壽司款式 ; 今次係第二次幫襯，同第一次叫既野一樣，叫左火炙芝士炸蝦反卷、火炙芝士軟殼蟹反卷、北海道帶子壽司、火炙焦糖三文魚壽司。 火炙焦糖三文魚壽司 ($9) : 三文魚口感都算肥美新鮮，加上經火炙過既焦糖，味道微糖之剩帶點咸香 ; 而北海道帶子壽司 ($16) : 帶子鮮甜肉厚。 火炙芝士炸蝦反卷 ($28) 同火炙芝士軟殼蟹反卷 ($34) : 呢兩款比較遜色，芝士份量過多導致有啲膩，而飯亦太黏身，加上炸蝦同軟殼蟹不夠大隻，淨係食到芝士同飯。
cry	真心文。失望 我同老公一向都好鐘意食韓國炸雞 每次有過江龍嘅韓國炸雞都一定會去食 當然two two都唔例外 但真心失望，亦唔明點解咁多好評 星期六晚去食，無人排隊 叫左1隻甜辣炸雞同汽水 都等左幾耐，等其間見到其中一位員工帶左班朋友黎食 但因為呢間店係類似開放式，門同窗都打開嘅 有幾張凳連吧枱喺出面嘅，佢地就坐喺嗰度 但竟然係食住煙！！ 我都明室外係可以食煙，但因為間店細，我地正正坐喺近門口，真係食晒啲二手煙 都無辦法啦唉 明明我地比左右幾張枱嘅人都黎得早，但佢地啲炸雞都上晒枱，包括埋甜辣炸雞 但我地都未有得食 咁都唔緊要啦，只係驚漏單姐 之後見有前面有枱話落錯雞，唔係要1隻甜辣炸雞 我心諗唔通係我嘅？ 但碟雞擺左喺嗰張枱一段時間，之後先有人拎返入廚房，然後我就有得食喇 好明顯，就係嗰碟唔知有無俾人掂過嘅雞黎 不過見到好似無俾人郁過都算喇，我唔想再等 終於有得食喇，分量好少 個汁幾好味，但啲肉係又乾又鞋的 真心失望，無論Goobne Chicken, BBQ Chicken, Nene Chicken, 李家 任何一間都一定好食過佢 非常失望！！ 一定唔會再去 
smile	好正既叻沙湯底 荃新天地最近開左呢間蝦麵店 今日終於得閒黎試下 周日黎到都見到差唔多滿座 咖哩叻沙海鮮摻摻 摻摻即係米粉加油麵 呢個配搭都唔錯 呢個咖哩叻沙湯底唔會好辣 就算我唔食得辣都接受得到 湯底好濃郁叻沙味比咖哩味重 唔會蓋過 D摻摻掛哂湯咁食好正 海鮮有蝦 青口魷魚等等 份量都幾多 之後就叫左個招牌既辣味湯湯底 湯既蝦味極濃一聞會聞到好香 友人話都偏辣 要食得辣先好叫呢 另外叫左幾串串燒 馬來沙嗲雞脾肉串燒 火候十足 燒得岩岩好 肉醃得好入味 好有係馬來西亞食既風味 值得推介 肉骨茶 胡椒味偏重 較辣 
ok	行完山既下午茶 2020年3月22日  行完山就諗住去食個下午茶！  雖然唔洗等位。但都幾多人。 因為今日天氣好熱，同埋我行完山落黎。 一坐低。佢比杯熱水我。 真心失望左下🤦🏻‍♀️ 可能熱水先好掛。 佢有tea set 叫。就叫左兩個tea set。兩杯UCC coffee 🤣🤣🤣  佢杯咖啡真係唔差。但前提係要趁熱飲！ 可能因為係即叫即整。 等左好耐先有。 都幾好食既。 但係要等咁耐有啲唔係咁滿意 因為佢出到黎係暖。唔算特別熱咁。 有少少失望 話曬都等左佢咁耐。
cry	物非所值 我見食評無人寫過晚餐自助餐, 係咪因為真係唔多人會去食呢?? 當日係星期六, 餐廳人客真係少到呢!! 大大間餐廳居然數得出不足十枱, 完全係唔洗爭o既自助餐, 心諗都唔錯丫, 原來唔係一件好事. 未去之前都有抱希望, 貴就貴啦~ 話晒係樂園酒店入面, 但係去到食物居然普通到唔普通, 巿面餐廳200蚊自助餐都還好得多... UP TO HK$400自助餐最基本應該有生蠔, 羊架, 牛柳, 雞翼...呢度無~ 壽司得幾款, 仲係熟蝦, 旦, 魷魚, 蟹柳等壽司, 五六款壽司, 有螺肉, 日式茄子 三文魚同另一款共兩款魚生, 凍蝦, 長腳蟹腳, 煙三文魚..味道尚可 三文魚同小小青口做出不同食品, 凍食, 熟食, 三文魚凍( )等, 飯面款色亦有幾款, 仲有湯面&薄餅添, 唔通去食HK$4xx自助餐食呢D咩?? 但有幾款熟食都OK, 茄子燴免治羊肉(好騷), 芝士焗甜薯(好芝)...咖哩, 沙律等都有好幾款, 仲有d 果凍杯, 無味~火腿都有幾款呀! 數得出O既食物真係唔多... 居然有幾個蒸籠(無興趣打開)點心??(見到糯米雞都出黎埋 , 真攪笑) 好似早餐一樣..燒鵝味道一般, 賣相麻麻, 串燒凍冰冰無味道 , 粟米蟹粥無味, 東坡肉賣相靚但無味(失望). 至於甜品, 有朱古力噴泉, 雪糕(有米奇頭餅餅), 蛋糕款式唔多, 芝士蛋糕得一款(完全無芝味) 其餘都係朱古力小點, 味道尚可. 值得一讚係侍應O既服務..有禮貌同主動! 呢個自助餐唔可以話去過一次就夠...當係見識食物同價錢, 唔知另一間酒店晚餐自助餐要HK$6xx, 又係食D咩呢?? 好似話多幾個卡通人物出黎同大家照相喎!? 好彩無揀嗰間咋~算啦~~唔會再試喇! 貴得無道理.... 
smile	Fifty fifty。西餐 同兩個朋友仔放左工好想食個下午茶 行過附近就入左黎呢間fifty fifty  入到黎好闊落好光猛 好開心五點半仲有Tea time  Tea set  供應時間:  星期一至五 下午兩點半至六 星期六，日及公眾假期 下午三至六  佢個tea set menu都有12個選擇 我地一人揀左一個開心share T2 香辣雜菌天使麵 $33 都幾大碟 可以做得lunch嘅份量 都有好多種唔同菌類 呢個完全岩晒素食者 食得辣之人都覺得佢偏辣 幾刺激 不過辣辣地都幾過癮 如果變做香蒜或者芝士 應該更加適合大眾口 T10 炸魚薯條 $43 下午茶食炸野是常識吧 新鮮熱辣炸上枱 粗薯條份量👍🏽 都有兩塊大魚柳 脆漿唔太厚 不錯 仲有啲沙律菜加醋伴碟 T6 炸手羽芝士雞翼 (3隻) $39 邪悪之選 雞翼冇骨 肉嫩 值得一讚 略嫌芝士味唔出 好似冇芝士咁 如果咬落去係拉絲芝士 應該會好正  下午茶餐會有埋野飲 可加錢轉特飲 或者加錢要餐湯同蛋糕  下午茶黎講 算唔錯 但我地諗住叫All day breakfast 已經冇晒
ok	十分滿鐘左右食完個下午茶 喺美孚趕時間之下去左呢間茶餐廳食左個下午茶，有好多款揀，連埋餐飲$36，好快咁叫左碟芙蓉蛋飯，因為唔想食咁咸，所以叫左走色，即係走豉油，好快趣幾分鐘已經上枱，芙蓉蛋庶曬住所有白飯，夠足料，蛋亦炒得幾滑，好快趣就食晒成碟野，個下午茶包埋一杯嘢飲，叫左杯熱檸水，成件事連埋單十分鐘左右，啱哂趕時間嘅我，語時話，呢間野已經食過好多次，多數都係趕時間之下去食，佢對面雖然已經有間大家樂，但通常都好多人，排隊買飛再排隊攞嘢食，比較費時。 
cry	食海鮮唔新鮮 昨天跟四位舊同事專程到流浮山食海鮮，經另外兩位舊同事介紹就幫襯呢間，去到揀海鮮時見啲海鮮喺魚缸唔係好郁，心中即時飄過一個意念想叫同行朋友揾過間，但另一邊又想兩個人不約而同推介呢間，可能真係可以呢.... 於是吞返想提出的意見，就係咁開始咗一餐好睇唔好食嘅海鮮餐！      
smile	我愛波霸😍😂 荃灣呢一條街最多野食，食完野最岩就係飲野嘆一嘆~ 黎到見到有黑糖波霸鮮奶，即刻排隊! 除左波霸鮮奶，其實仲有好多其他款~ 我地一行人買左幾杯飲。 我叫左既就係傳說中既波霸，黑糖波霸鮮奶! 顏色非常漂亮，奶白之中有黑糖，而微暖既珍珠就係底部 店面係有教大家點飲先至係最得戚。上下搖一搖佢人15秒，d珍珠就最q彈。 珍珠size飲落不算太大粒，但份量超多，而且口感夠軟。正。而奶方面，甜度岩岩好~ 另一杯我地點既大甲芋頭鮮奶，鮮奶入而面有切粒既香芋。甜度較高，香芋既味道深深同鮮奶溶為一體。係正既。 另外既呢一杯係小農尋蜜。英文係honey water. 3杯之中呢杯係最靚既~ 橙黃色既蜂蜜，微甜，但非常清新。飲完即刻消晒滯~ 
ok	千奇唔好叫牛扒 lunch行左去坳背灣街睇下有咩食,好彩大部份食肆都有開鋪,最後去左意式關係 因為都係小店加上仲有人等緊位,所以決定外賣唔洗等位 呢間小店選擇好多,價錢同沙商入面差不多,寧願遠少少都過黎,第一次見有牛扒就叫黎試下,點知中伏了… 牛扒偏薄,超乾身加上無汁…$68真係一d都唔值…仲衰過茶餐廳果d牛扒,不過粟米脆薯餅唔錯,入面好多粟米,炸得脆口 朋友話佢地既意粉幾好食,又夠汁,下次都係食返飯/意粉安全d… 另外佢地係即叫即做,都等左接近20分鐘有多,所以大家趕時間既話就唔建議去啦~
cry	食到污糟野 唔覺唔覺，成半年無寫食評啦，呢排懶左好多，不過今日食呢間餐廳，係令我一定要執筆去寫。  成日都覺得，野食難食唔緊要，一間餐廳打開門做生意，衛生最重要！每次食到有異物嘅食物，真係令我想嘔呀！ 今次就喺個和風牛肉飯度，個牛肉同吉野家果個無咩分別，牛薄到無口感，個汁又鹹，放左粉絲喺底，所以牛肉量唔多，食食下，竟然比我中左伏，六合彩唔見我中，咬咬下有舊野點解咬唔爛嘅，原來係舊膠黎，好嘔心。 同店員講，佢覺得無野咁，換左碟就當無事發生，唔通呢個情況成日都有？食左半碟污糟野，比返碟唔知污唔污糟嘅野你就算？ 我食左半碟，真係覺得個肚唔係幾舒服，呢間野一定要黑名單！大家都要小心呀！唔好比佢門面呃左！污糟野真係不吃為妙！ 
smile	文青必到打咭熱點 終於搵到時間黎九龍城呢間大和堂咖啡室☕☕☕之前睇Fb已經睇到好多post介紹呢度！因爲係用左傳統中藥醫館改建而成，所以成間店既裝修好古色古香，而且仲保留左好多以前嘅裝修，例如鐵閘同埋百子櫃😲😲 好難得香港仲可以搵到啲咁傳統嘅嘢！而家變咗文清必到嘅打卡熱點😆😆😆     我哋點咗一人一杯咖啡同，一個洋蔥湯同一份牛油果蟹肉沙律 呢杯係大和堂咖啡， 佢係用左伯爵茶同咖啡做底，再加上蜜糖，成杯咖啡唔會好甜，啱哂香港人口味，係一杯好值得一試既咖啡。另一杯鮮奶咖啡亦都好有水準，咖啡師拉既花好靚😍  牛油果蟹肉沙律都幾大份，好Fresh好多蟹肉，鮮甜美味👍👍👍 湯洋蔥湯好可愛啊，用左中藥壺黎裝起，自己親手倒落個碗好似飲緊中藥咁🤣🤣🤣佢另外仲配埋蜜棗醬多士，細細件味道好特別😋😋
ok	🚨必食招牌菜海南雞🚨 在旺角西洋菜街既窄巷 有一個角落叫泰角 門口以深色木為主 一睇就知係食泰國野 窗口掛左幾隻雞 望落平平無奇 一食就知龍與鳳 招牌海南雞（半隻）💰HKD108 海南雞掛晒係門口做招來 唔係唔試呀嘛 海南雞新加坡版有三款醬 但係泰式就一醬走天下！ 泰角既秘制醬汁偏辣 但係辣得惹味😼 隨雞奉送清湯是常識吧 泰角送既係雞湯 但唔係普通既雞湯 事關佢落左芫荽同胡椒 同冰凍既海南雞剛好互補 . 終於講到隻雞 我食過幾間海南雞 令我覺得最fail係熱既海南雞 因為海南雞貴求佢既透明雞膏😻 同埋雞既不生不熟剛剛好個種嫩滑 熱既話就剎風景 我只可以話 泰角 絕對係做到完美海南雞既演繹！ 流住口水睇圖啦！ 冬蔭功湯（大）💰HKD68 話說 我去個陣係9點幾 宵夜時段唔想食咁多麵食 但係泰角要冬蔭功得冬蔭功湯麵 就膽粗粗問廚房有冇剩湯飲 點知廚師又肯omg 最後以HKD68蚊叫左個大冬蔭功飲 不枉我極力爭取！泰角既廚師煮既冬蔭功正是我最中意既味道！ 唔太辣 唔太酸 同冬蔭功湯既海鮮甜味十分和諧的共處 每一啖都見到滿滿的冬蔭功湯香料 蝦球有5粒咁多🥰 唔係誇大 唔誇張 你食過就知 
cry	素雞只不過是豆腐，難食 今日趁復活節最後一日假期，入大澳玩下，友人推介呢間素食店，由巴士總站行去約10分鐘，正值下午，幾乎滿坐。見到呢間店素食出名，叫了波蘿素雞$68同紅燒豆腐$68，仲以為素雞會好似素鴨甘，點知原來係用豆腐整，好心就改個餐名做波蘿豆腐，真係成肚氣 ，欺騙顧客。俾成150食兩碟豆腐真係火都黎。豆腐好鞋口，無豆味，街邊貨色，唔會再有下次，山長水遠黎到，真係令我非常失望 仲有，這間只不過係掛名素食店，入面仲有肉食同海鮮。 
smile	海鮮宴變自費餐 早幾日師傅相約一班好友於家中耍樂, 而飯局當然係重要嘅一環, 所以不容忽視, 於是師傅得閒就諗下定去邊度食野同埋食咩好, 最後覺得近近地冇理由唔黎呢度食番餐架, 於是就膽粗粗揀左呢間食店, 加上見到各食家對呢間食店嘅有讚冇彈, 應該信得過, 去馬啦! 準時去到, 師傅亦不敢怠慢, 即刻去揀下有咩靚海鮮; 見到呢度嘅海鮮選擇頗多, 各式其式應有盡有, 最後睇啱揀啱就開餐啦! 當晚菜式有上湯龍蝦伊麵底(兩隻), 砵酒焗生蠔, 果皮蒸鮑魚, 辣酒煮花螺, 豉椒炒聖子, 蒸海班兩條(蘇鼠班, 花英班), 蒜蓉粉絲蒸貴妃蚌, 蝦醬通菜同埋招牌炒飯, 而呢間食店仲送多一鍋海鮮湯! 率先登場嘅係砵酒焗生蠔, 生蠔身比較細隻, 但肉質新鮮加上膏都幾肥美, 用砵酒焗甜甜脆脆, 作為開場嘅第一道菜, 著實不錯; 接住落黎就係上湯龍蝦伊麵底, 本來封筆食家"今餐食乜好"想食芝士焗, 但呢間食店建議用上湯, 於是又試下啦, 上湯出黎嘅效果非常好, 皆因上湯味道唔會太濃, 食到龍蝦嘅鮮甜, 加上龍蝦肉身爽口又唔韌, 絕對出色; 豉椒炒聖子雖然係一道好普通嘅菜式, 但呢間食店一d都唔馬虎, 豉椒真的炒得香口, 非常惹味, 加上聖子真係好鮮, 炒完之後肉身依舊爽口, 一d都唔韌, 絕對唔會似鵝腸, 掂呀! 坦白講師傅唔算鍾意食聖子, 但呢間食店令師傅改觀! 好味到停唔到口, 跟住就到果皮蒸鮑魚登場, 鮑魚本身好大隻, 師傅起初都有d驚, 但見食店信心十足咁話用果皮蒸, 就信佢一次啦, 果皮都幾香但絕對唔會過火, 而鮑魚蒸得洽到好處, 肉身鬆軟, 但一d都唔韌, 而且仲有鮑魚味, 勁正; 蒸海班兩條(蘇鼠班, 花英班), 兩條都係一斤多少少重, 用黎蒸真係一流, 兩條師傅都有食過, 但始終覺得蘇鼠班較正, 皆因肉身較滑, 較好味; 花英班都唔差, 不過相比之下就差左少少, 所以呢個回合蘇鼠勝! 師傅睇完之前位食家話辣酒煮花螺可以不試, 本來都冇諗住試, 但食神話試下, 於是又試一試啦, 出黎嘅感覺非常好, 辣酒煮得好香, 酒味香配上少少辣, 淨係個汁都極其惹味, 加上花螺肉身爽口, 又鮮甜又冇沙, 絕對出色, 送酒更是一流; 師傅覺得並唔係每間食店都可以做到咁嘅水準, 好彩有試, 如果唔係走寶; 蒜蓉粉絲蒸貴妃蚌都幾大隻, 蒜蓉味唔算特別濃味, 不過師傅相信係呢間食店特登咁煮, 皆決咁樣就唔會比蒜蓉掩蓋左貴妃蚌嘅鮮甜, 不錯! 蝦醬通菜簡單嘅菜式, 但能夠煮到有蝦醬味但又唔會咸, 加上通菜嫩綠, 非常好味; 招牌炒飯就一d都唔油, 炒得好乾身, 而飯係蝦仔飯, 真係一粒粒唔覺得d飯黏埋一齊, 得喎! 最後係海鮮湯, 料師傅冇咩睇過同食過, 但湯就有飲, 熱辣辣入口唔腥, 但一d胡椒味都冇, 作為海鮮湯唔腥真係好難得, 加上送嘅絕對收貨! 總括黎講食物質素非常出色, 海鮮真係好新鮮, 而環境都可以, 清清靜靜, 服務就一般啦, 樓面長期冇人, 連柯打啤酒汽水都要行落去, 價錢就算接受到, 埋單三千二百二十, 十二人食海鮮餐, 都幾抵食啦, 仲要師傅成日當左十三個, 所以d份量柯打多左, 可則仲可以平d; 師傅對呢間食店真係有高度評價, 如果食海鮮黎呢度好過去西貢, 有機會一定會再黎, 笑臉比硬! 後記: 師傅本來諗住呢餐海鮮宴就係入伙酒, 點知最後一班好友點都要夾番份, 海鮮宴變自費餐, 師傅都唔知好嬲定好笑! 不過都多謝一班好友咁錫師傅, 同你地做朋友, 真係師傅嘅福份, 但一句到尾仲欠你地一餐! 
ok	六人C餐 ５個人去食，六人C餐一開始頭盆以經係燒鵝， 好少係香港食到真係燒鵝真係好香同食鴨根本冇得比， 其次炆掌都十分好食炆得十分淋之餘汁味濃入味 ， 而個竹苼翅食落係有陣特別既味道怪怪不過又唔係唔好食當然就要熱食啦，唔係凍左就 ， 重有個芒果海鮮卷都好足料，蝦，帶子，大大條芒果 其他都平平，不過不失 
cry	你隻蛋變壞架！！ 今日谂住去唐記包點買腐竹糖水潤潤，熱辣辣，好好味，唐記包點，我見一向做法係蛋同糖水分開盛……呢樣唔重要。  回到家，諗住開食，喝了一口，一撈起只蛋，我望到，嚇一跳，但無得笑，上面有兩大點發霉了 ，其實咁大撻咁顯眼，個客一捞就見到，我唔信個職員捞起見唔到，或是心不在焉望都唔望？不論那個原因，個職員見到都唔丢，照丢入客的碗入面，可怒也！！！ 做飲食，最緊要過到自己過到人，我問你會不會照食……真係呀！他們冇專頁，反映不到。 
smile	好惹味嘅星洲炒米♥ 經常都去葵芳新都會廣場，但從來未去過頂層食嘢。葵涌廣場好多選擇但人真係太多，想搵地方坐得舒服啲食下嘢。 . 於是朋友就建議去頂層食太興，不過太興超多人於是我哋就去咗隔離嘅靠得住食。 . 我哋去嘅下午茶時段，都有好多選擇有飯有湯麵有粥。 . 比門口星洲炒米張相吸引，好想食自己本身好鍾意食星洲炒米，但真係唔係間間炒得好食，有啲會炒得太乾米粉一嚿嚿或者炒得太濕都會難食😭 . *星洲炒米 難得來到靠得住，就叫星洲炒米試一試♥ 星洲炒米果然冇失望，咖喱味道好香濃，辣度感覺比平時茶餐廳食嘅再辣少少。米粉炒得岩好好唔會太乾，炒夠鑊氣米粉好均勻。米粉係偏有幼身嗰種，口感唔錯。材料唔料好多，炒得好惹味食唔停口♥ *XO海鮮炒飯 呢個炒飯有啲失望，雖然係XO醬炒但味道好淡，而且炒得比較濕呢個炒飯麻麻地。 p.s:另加$3茶錢有得飲蘋果紅茶♥我同朋友下午茶時段都多人排隊，如果大家平日下午茶想食都要預少少時間等位。 
ok	性價高，質素一般 粉嶺本身就無咩好食，西餐都唔多。上網見呢間望落唔錯決定Book 位試下。 Grilled US Rib-eye(8oz) Dinner set $268 牛扒簿身，叫左5成熟，佢黎7成熟，所以唔會好食，硬同overcook! 勁失望 唔值呢個價！ . 野菌意大利飯（Dinner set $198) 呢素Ok,  珍珠米一粒粒，野菌同芝士咪香，不過價錢都係略貴... 豬鞍（$248） 比期望中好食，叫左7成熟，唔硬，豬肉滑身易咬，食完都唔好會濟！ 炭燒羊架（dinner set$348) 好搞笑，唔知點解兩件羊架熟度，口感，硬度完全唔同，一件燒得好好好易切，一咬肉質都易入位；另一件勁難切....🤦🏼‍♀️🤦🏼‍♀️🤦🏼‍♀️ 整體無咩膻咪.... Dinner set 包餐湯 、包同野飲、甜品 加錢叫左個黑松露湯，幾大碗下，味道都突出，黑松露味重。 甜品.. 小小小小件細果批同雪糕，一啖可以食曬。 . 整體黎講價錢偏高，上菜勁慢（真係要兩個鐘到食一餐），服務好一般！
cry	無味 x 龍蝦 肥仔難得同阿媽去食飯就諗住去附近食好啲啲啦，又見到間酒樓個上湯龍蝦伊麵例牌298咁平(未計加一)就走去食，龍蝦份量算多，啲龍蝦得個彈牙冇龍蝦嘅鮮味，伊麵又係淡而無味，連個汁都係淡口。 之後叫咗個孖寶灼蝦同埋個蒸鱔，灼蝦嘅鮮味仲勁過龍蝦...無言。。 蒸鱔都正常，肉質略欠彈牙，但味道都唔錯。 最奇怪係我明明唔食碟花生(即酸菜)，個經理話叫孖寶set，就一定要俾酸菜錢。最後經理無啦啦收咗碟花生，但照收酸菜錢....我到宜家都唔明呢個係咩玩法 
smile	沖繩海鮮料理 見到呢間餐廳係主打沖繩料理，有好多款海鮮，而且價錢唔算太貴，所以就同朋友來左食Lunch。  首先係跟餐送嘅生蠔，好新鮮，不但唔腥而且味道幾鮮甜！！  每個定食除左主食外，亦都配蒸蛋、沙律同埋麵豉湯。 呢個刺身定食配一碗白飯，有五種每日精選刺身，包括三文魚、牡丹蝦、油金魚、吞拿魚同好似係比目魚(?) 每款刺身都有兩件，每件都係厚切，好足料。刺身由日本築地直送，每款都好高質素，好新鮮，尤其牡丹蝦好鮮甜！  另外都叫左個沖繩風味炸雞。 呢個炸雞底下墊左張紙吸油，好細心！炸雞並唔算好油膩，肉好嫩滑，外皮香脆，幾好食！ 最後會送一球雪糕做甜品。今日係香芋雪糕，香芋味好濃，味道唔錯！ 
ok	藝文青的一天 星期六放假都係去左飲茶，正確黎講係茗茶呀，我係藝文青，當然識得享受人生黎茗茶啦。 叫左壺碧螺春呀，職員會幫你沖埋第一浸，餘下既要自己沖。茶香相當清香，而味道係甘甜既，初入口係甘味，after taste 係甜架，有質素的茶葉呀。 跟住食左碗菜肉餃麵，餃皮少厚，而肉餡係適中，唔會太大，但菜味唔太香，肉味就一般。由於湯底係清，所以麵唔會好濃味。 最後一邊品茶一邊食埋份桂花糕。感覺相當清爽，甜味適中，襯埋杞子係感覺養生，而味道同碧螺春係幾夾既，就咁完成偽文青的一天。
cry	份量少過餵雀😭 逼我節死減肥 經過見到新餐廳，梗係要試啦。 雖然話食西班牙菜，但午市menu無咩西班牙特色野食，都係主要食扒。   我嗌左西冷扒配飯，加凍檸茶。凍檸茶黎先，糖漿自己加。點知飲左一啖已經唔想飲。茶底好差，一陣無法言明既香料味，好似薑，又好似mint，但講唔出真正既係咩，怪香料味。我自己就覺得好難飲。 我好肚餓，但個餐一黎，個心真係沉到落谷底。由滿心歡喜期待有靚扒食，到碟野一黎就似跌左落地獄。碟野得半塊西冷，一堆飯同沙律菜，咁就計我一舊水加兩蚊 😭 半塊西冷仲有三分一係肥脂肪唔食得 😭 份量少過餵雀，即係逼我節食減肥咩，食完好似食空氣咁，完全唔飽，仲有種比店呃既感覺。以一舊水黎講，份量真係少得好離譜 😤 而且要medium rare, 佢就煮到變medium, 塊牛硬左, 又烤燒得唔香，又無咩肉香味。食到好嬲 😡 總之以後唔會再黎，講完。返到公司仲食左一大堆餅乾先飽。😡b&s = b_ _ch & sh_ _  Last，我職業病發作，想講佢張枱紙設計真係好核突，壞品味，似地茂。 
smile	瀨粉專門店 其實深水埗都有好多嘢食，唔一定要行去商場入邊㗎，喺附近行完街不如試吓周圍搵下啲比較特別嘅店舖(˶‾᷄ ⁻̫ ‾᷅˵)，其實講真我只係喺茶樓食過瀨粉，印象只係好普通冇話特別好味，但深水埗依間真係令食客對瀨粉既印象完全改觀(｡･ω･｡)ﾉ。 入到去，店員會比餐牌俾你，自己慢慢揀佢嘅價錢亦都唔貴，$4x都已經份量好多，完全唔使擔心唔夠食！ 餐廳入邊都有推薦十大必食嘅嘢食(｡･ω･｡)ﾉ，我就當然唔執輸都嗌啦， 我揀咗鵝腸 生菜 鯪魚球 豆卜，要咗酸辣湯底， 酸辣湯只有一種辣到但係食落去係一般人都接受到既辣，所以我都幾推薦！ 佢嘅粉同出邊一般嘅唔同，呢度比較有咬口同埋比較爽，唔會一夾就斷，軟硬適中，同埋酸辣湯一齊食好開胃！ 佢既鵝腸真係超級正，洗得好乾淨食落去唔會粉粉地，份量都唔少㗎，好爽口好彈牙ʕ •ᴥ•ʔ！ 生菜同埋豆卜都入晒味，份量都係比一般嘅多，食到好滿足！ 佢嘅鯪魚球大大粒，好足料，好評！ 
ok	ok喎 東哥點心真係好多人排隊啊,次次行過都係好多人,今日見到人少咗我地就走入去試下,D位大部份都係卡位OR四人位,雖然好迫,但都叫做座得舒服,不過個地就好滑(應該係無PO防滑地板),我地叫咗面醬鳳爪、點心拼盤(叉燒包、蝦蛟、潮州粉果、韮菜蛟 All x2)、金針雲耳蒸雞飯、牛肉腸,整體都OK,不過個飯同個腸粉就差咗D,講咗牛肉腸先,D牛肉好香芫茜同牛肉味,不過個粉醬就稀咗D,食落唔爽口、彈牙只有滑既感覺,另一就係個飯,佢用荷葉毯底再放飯同料響上面甘蒸,不過唔知係籠入面既材料出水定係佢D倒汗水,個飯就收唔到干身,再落鼓油就會濕,其他就OK,特別好食既面醬鳳爪,好入味,而且仲好淋,好味      
cry	港式意粉 今日年初二、見中式既餐廳多數好多人、唔想等位、就去咗銅鑼灣既Wildfire食lunch! 好正唔洗等位就立即有位、仲要唔洗加二加三 估唔到新年仲有lunch menu 咁就叫咗個spaghetti AOP，從menu嚟睇、話係辣既 等咗9個字、個意粉終於出場啦！係熱辣辣既！ 但食落口都冇al dente 既感覺、淋pat pat、唔講唔知係西式囉 又話辣既、完全0辣 順帶一提個菲藉員工全程黑口黑臉 係我走人果一下先笑一下、多謝哂喲！ 
smile	香港最好食既手撕雞米線👍🏻 由於之前響附近讀書，周不時都會去附近既南山邨食野。一次偶然既機會下，友人推介左南山附近既白田邨依間手撕雞，從此一試愛上！🤤 門口係街市style, 但佢既手撕雞米線確實出色！🤟🏻 雖然宜家HKD33(唔包飲品)都好平，但印象中之前係再平少少既🤔 重點來了！真係好好好好味既手撕雞米線！  已經好耐無食過咁嫩滑既雞，咬既係有肉汁既，感覺好新鮮！另一重點就係甜甜地既菜甫，再配上佢特製既醬汁，令到成碗野既味道好豐富！另外，佢地選用既米線係粗身少少既，入口有少少諗，本人就十分之鐘意啦，不過如果介意既朋友仔都可以揀配飯！👍🏻👍🏻👍🏻  (P.S. 由於本人唔係好食得辣既關係，叫左小辣已經有小小頂唔順，所以大家都可以就著自己食辣既程度留意返🤤）
ok	一貫水準 一提起豬膶麵一定係維記，咁啱女朋友話未試過，我又好耐無食過，一於黎會一會佢  基本上呢類老舖無乜服務可言，你同佢落單佢就嗌入廚房整，又出奇地無漏單錯單，仲好快出到菜，一直都覺得呢個「系統」好神奇。今次就叫左膶牛米同架央多士。多士好食！烘得好靚，架央香甜。膶牛米仍然係一貫水準，湯底同豬膶係好味嘅，但可惜嘅係米粉太碎，而牛肉就好似唔多靚，「梅梅」地咁，下次應該唔會再叫。  我地閒日非繁忙時間去好快有位，但如果撞正食飯時間或者假日就要有等位等好耐嘅心理準備啦！ 
cry	試過嘅私房菜中最唔好味 朋友介紹就黎試下，menu有好多選擇，最後揀左呢個餐，$380@ 位置 - 火炭工業區，算近地鐵站，行過去7分鐘左右。 環境 - 裝潢簡約為主，入到去以為只有3檯左右，點知都有8檯😯，今晚都坐滿，好多黎慶祝生日... 都舒服光猛，有3部電視... 有4個廁所，乾淨整潔。 一般私房菜都唔會有太多位，其實要控制quality，份量多會係個challenge... 不過今晚嘅唔好食，並唔係因為呢個問題...而係： 1. 材料配搭問題 & 2. 材料質素問題... 全晚最好味係*糯米鴨* 👍🏻👍🏻👍🏻- 的確入味、肉嫩，栗子又香，份量超夠，10個人食唔晒仲打包一盒走！ 最唔好味係*泰式菠蘿蝦* 👎🏻👎🏻👎🏻👎🏻👎🏻 - 椰汁底+九層塔+菠蘿+雪藏蝦+烏冬... 個汁黃黃地，唔知加左D咩...唔知係咪菠蘿汁... 九層塔9唔搭8，好在無落香茅，雪藏蝦更加唔洗講，完全無味，一D都唔鮮，食完口淡淡跟住好反胃...😖 又唔鮮、唔香、無味... 跟住個*七彩炒帶子* 👎🏻👎🏻👎🏻👎🏻👎🏻 - 帶子話係刺身帶子，係好大粒，但係無味，又無鑊氣，連酒樓水準都無，點做私房菜啊？！😳 *蟹盒* 👎🏻👎🏻👎🏻 - 其實都幾不知所謂，用蛋咁樣整蟹肉同蟹糕...完全蓋晒本身可能香、鮮嘅蟹味...食落去頭一啖，哦 幾香，咦？蛋餅黎嘅？加入蟹肉同糕，焗到好似scone鬆餅咁...想點啊？！😳 *白松露鮑魚* 🙄 - 白松露同鮑魚根本唔夾...食材配搭不宜，兩樣都嘥左... 其實講到呢度已經有D唔好意思再講落去，畢竟可能師傅有用心煮，不過都係講句...嗯...sorry，我真係唔識欣賞...🙈 
smile	encore再encore的泰國菜 九龍灣得寶商場呢間曼谷車站，我哋encore咗好幾次，佢哋嘅燒牛肉沙律、明爐烏頭魚、薄餅，好鬼正！每次嚟都必叫！ 以泰國菜嚟講，佢唔貴，60蚊左右一碟炒菜、沙律、炒粉麵！算抵食！  環境寛趟乾淨，以車箱作主題，閒日嚟唔算多人！ 燒牛肉沙律辣得過癮，牛肉唔韌，好惹味 炒軟蟹唔係想像中咁好食，不過不失 烏頭魚好食，配料好多，額外仲跟一大碗湯。 今次個生菜包辣咗少少 叫咗咖喱，一定要叫埋薄餅 阿仔鐘意食菠蘿炒飯，同佢嚟必叫  
ok	一個人的享受超高速午餐 唔知幾時開始我喜歡了一個人去元氣嘆壽司，靜靜的坐在迴轉Bar枱，可以看著壽司不停在眼前轉轉轉，但今次有點不同，已轉用了高速線，首先要掃瞄張單上面既QR code，在網上落單，可以慢慢揀，當然有1小時免費Wifi提供，每次只可以落6項單點，食物真係超高速送到面前，咁就唔怕壽司唔新鮮，唔知擺左幾耐（哈，不過我每次都只會即叫）。 講番野食先，每次來都要食蒸蛋，果然無令我失望，一樣係咁滑，一樣咁鮮甜，黎元氣必食。 
cry	垃圾 哎！  中伏 黎九龍塘唔好食呢間野。 去對面冰室食啦哎！走啦，食food court都好過食佢啦 西蘭花成pat野 薯蓉又凍既  個六人餐五個人都食唔飽 唔斟水又收加一服務費，服務左邊個啊喂 
smile	太安樓推介之（一） 今日帶一家大細長征去食太安樓，介紹牛雜比老公食，呢間幾好味，分量同價錢成正比，牛雜分大中細，價錢係＄30丶＄40同＄50，可以另外加餸或者配麵，配搭自由度好多樣化。由於分量較街外店鋪大份，所以價格高咗小小，但好足料，而其他食物價錢都唔貴，一餸麵好多都係＄19就食到，講返個牛雜，由於上次食過細牛雜超飽，所以今次有備而來，要帶人一齊先食得晒，雖然細碗都要＄30，但分量丶味道同種類都值得一食，佢細碗已經係用出面小食店大碗嘅size嚟裝，入面有七種食物形成一個牛雜，包括牛肚丶牛膀、牛肺、牛腸、牛腩丶豬皮同白羅白，值得一提係會問你要唔要柚皮，牛雜夠淋又入味，豬皮好爽口，羅白索汁入味又夠淋，而且得三丶四舊，唔係成個底都係羅白，好足料，值得一試，佢有小量位置比客人堂食，但係立食。其實個羅白見好多人會另外再買多份，是幾熱門的食物~如果喜歡柚皮，切勿錯過 
ok	平價糖水 今日喺上水食完日本嘢做dinner 🍱🍣🍲🍘🍢🍡，但發現唔夠飽，所以入咗嚟rainbow 食甜品，住喺大埔同北區都知rainbow 甜品係幾出店，同長期多人👬👭👫，平時我喺大埔會食雪花冰🍧🍧🍨🍨，但今次因爲食完日本嘢，想食返d 暖暖甜品balance 返，所以我選咗南北杏木瓜燉雪耳（熱）$29, 都👌唔錯😌，都幾多雪耳同木瓜🥄，但食到一大半，見到個碗底有d 黑色超細粒硬硬地的物體，唔敢再食🤦🏻‍♀️🙈⋯⋯ 另朋友叫咗個凍椰汁西米露，可以，整體價錢平宜。 
cry	服務九流、食物九流0既九流酒樓 我從來未去過一間咁差0既酒樓。尋晚同媽媽慶祝生日，點知過咗一個極不愉快0既晚上。以下是與所謂的九流部長對話。 我﹕唔該要個龍蝦伊麵! 部長﹕要咩底 我﹕嗯．．．芝士焗 部長﹕指住餐牌，得上湯同金菇兩種(以不屑的態度） 我﹕哦．．．咁上湯囉 我﹕要三隻乳鴿 部長﹕賣哂 我﹕寧檸鴨呀咁 部長﹕無 我﹕椒鹽鮮魷 部長﹕無入貨 我﹕．．．．．．．．．　（火滾到頂點）咁椒鹽九肚魚呢 部長﹕呢個有 (但最後都漏單，都唔知真定假) 如是者，係叫咩無咩0既情況下，我地免為其難叫咗八個菜。每個菜都少得可憐。燒味併盤的叉燒全部係肥肉，好可怕，美心果ｄ仲靚過佢，佢地仲要賣88碟。龍蝦食唔到d咩肉。我地成個晚飯都食得好唔開心，因為d服務態度超差，燒味併盤唔俾汗，叫人俾，好似認0左你, 但又無咗回事。沖水無人沖，要自己黎。如是者，我地極速食完，連蛋糕都拎返屋企先切。但佢地淨係搵蛋糕都搵0左成十分鐘。點解宜家d酒樓0既服務態度可以咁差，佢地嚣張0既態度，好似我地俾唔起錢食飯咁。係咪唔食海鮮唔食貴野就要咁。 奉勸大家千萬不要去呢間黑店。差、差、差 
smile	{次次都排隊，無論食幾多次，都會繼續幫襯，心繫小火焰} 小火焰又開張到現正，一直都深受大家歡迎，次次都要排一段時間先入到去，但係覺得等幾奈，只要食到好食既食物，就值得。  今日食物既質素一如既往，都係食到唔停口啊，份量亦十分大份。  «套餐» 今日食左個298 既套餐，選左一款芒果炸雞沙律，燒豬肉餅，豬肉粉絲鍋，豬肉蓋飯（豬肉控），甜品加左28 蚊有個香蕉窩夫，加埋兩杯飲品。全部，都十分滿意！  芒果炸雞沙律都幾辣架，所以唔食得辣既要三思啊！ 芒果好甜好新鮮，正  燒豬肉餅一人兩塊，快快就搞點。 韓國既燒炸果然出色，香香既豬肉餅，配上甜甜既秘製燒烤汁令人食過番尋味。  豬肉粉絲鍋個湯聞到都流口水，係濃濃豬骨湯底，一碗都唔夠分！  豬肉蓋飯更為驚喜，裡面既餡料非常多，豬肉半肥半瘦，有翠肉瓜，海苔，紅椒，加上韓式烤肉醬，好快清哂。  最後係窩夫，本身上面以淋上陣陣茉莉花香既糖醬，配一淡雪糕，同忌廉一齊食，入口即溶。好味  餐廳雖然忙，但要讚讚員工做野好快手，服務都好到位，食物要等奈少少，但係都係果句，食到好味既野食，等幾奈都值！ 
ok	小小包, 小包包 Little Bao bookmark左好耐都未有機會黎. 有日同屋企人終於黎左啦. 近期少左人出街所以去到都唔使等位.   Menu上有好多選擇, 我地幾個人都唔知食咩好, 個個都有選擇恐懼症咁. 揀左一輪之後就叫左個炒小耶菜, Truffle Fries, Shrimp Tacos, Pork Belly Bao, Fish Tempura Bao黎share  個炒小耶菜炒得好香, 平時都麻麻地耶菜, 怕左個陣苦澀味. 但呢個真係一D苦澀味都冇. 好食到我停唔到口. Shrimp Tacos係另外一樣我鐘意食既野. 蝦爽口彈牙, 再加埋D酸酸地既汁好開胃 兩個包黎講prefer pork belly bao多D, 個包一D都唔乾身, 豬腩肉肥瘦適中. 再加埋D醬汁一齊食真係幾好食. 總括黎講係幾好既. 唯一美中不足係冇試佢既甜品. 食完以上既野都飽lu~   
cry	野食ok, 但服務0分 事前幫襯過幾次，都覺得食物ok，然而我無諗過d 服務係一次比一次差，實在忍唔住share. 只係當時太餓，未有拍照就食左 我地一行三人來到呢間餐廳，起初見佢無乜人等位，好快已經入到去。首先我地見到餐牌上有個紅燒乳鴿（$23.8@1),  仲有清蒸bb龍躉仔（$88). 由於覺得好抵，於是我地即刻order 左兩隻乳鴿同埋一條魚。再加埋個杞子魚湯浸菜苗（$68). 最先上菜既係乳鴿。見到賣相都ok, 個皮食落亦都脆身香口，本來心中暗喜，覺得乳鴿既性價比好高，仲以為呢餐好抵食。點知呢個先係惡夢既開始。然後個菜苗就送到來了。我一睇，點解係勁大條既小白菜，唔多覺係菜苗，湯亦唔覺有魚味。但諗住清清地，都算啦，味道亦不算太差。到條魚來到，我食落條魚既肉係實既，但大家唔好諗住佢會稔同滑。但呢個價錢，又唔腥，條魚都叫不過不失了。 食完主菜，大家意猶未盡想order 甜品食。但叫極都無人理，隻手舉住10分鐘都無人行埋來，靜係不停話：得啦得啦。小妹感到被敷衍。直到有人來幫我地落單，order 左2碗雙皮奶同1碗紅豆沙。但10分鐘後又再有人通知我地無紅豆沙，結果加多個雙皮奶。先來的兩碗雙皮奶，實在唔覺有雙皮，然後像水一樣，亦都好甜。而第三碗雙皮奶實在好遲都未來，於是我地想叫人幫我地cut 左呢個order, 再埋單。我地實在有地方要去，只想快d 埋單。點知個阿姐A呢頭應承左我地cut 單，轉個頭就行埋左一邊打電話。10分鐘後仍然未有人埋單。但阿姐B 就將第三碗雙皮奶送上。我同佢講已經叫左cut 單。但阿姐B話岩岩個阿姐（阿姐A) 靜係催佢地快d 上。然後我真心感到被騙 跟住找錢時亦見到阿姐B 找少左10元要番轉頭拎。但我地三人已覺得自己被水而怒火中燒。最後我地一致決定唔會再幫襯。 
smile	誠意推介：厚切豬排 呢間餐廳，位於黃大仙豪宅屋苑商場地下，但絕對不能睇少，食物質素高！ 侍應相當有禮貌，會主動提議坐卡位。  叫晚市套餐，會送一碗例湯（唔記得影），有湯渣  凍拉茶（少甜），叫餐要另加15蚊 入口相當幼滑，面頭的泡係因為真係有拉所造成，茶同奶的比例好啱我心水 咖啡厚切豬排飯，加2蚊轉椰漿飯 椰漿飯：椰漿味好夠，值得轉！ 豬扒：即叫即炸，㴝到個陣熱烘烘，表面好脆口，豬扒厚到絕不嬉場，唔似好似出面餐廳一樣，紙咁薄。食落每一啖都好滿足！ 咖哩汁：有香料味，但唔算太辣，入面有一舊薯仔 友人叫咗海南街飯 叫脾要加錢，但我地好lucky, 咁啱有脾 廢都要講，舊雞好有雞味，而且唔係死咸隻！ 雞油飯都好香，油的程度恰到好處 二人埋單合計150蚊，CP值相當高！好味又飽足！絕對係encore 之選！
ok	平安夜大餐 好似好多年未試過平安夜無出街真係唔係咁慣，不過又唔知點解自己又推咗人😂😂  趁住凍凍哋就過嚟吉野家打個邊邊先，相信都好多年無過嚟打，而家只有清湯同濃湯兩種，記得以前仲有蕃茄🍅湯底可以揀  平時真係唔係咁鐘意食飯，或者係因為26/12要比賽所以揀咗要飯，唔食飯係唔夠力㗎🤣，加埋啲飯喺個鍋度邊打邊食，真係好正 最喜歡就係個芝士竹輪（獅子狗卷），嗰啲芝士流出來嘅感覺真係好到無朋友😂😂如果多啲菜相信會更加好 至於其他金菇，南瓜，豆腐，粟米，蟹柳，冬菇... 樣樣都係打邊邊嘅必選 ＃坐我對面個大叔喺我打之前已經坐咗度我打完仲係喺度 ＃點解坐咁耐要阻住個位1個人已經霸兩個位 ＃搞到其他人要等其他位如果有人管制下就好 
cry	執笠係有原因，千祈唔好幫襯 如果我唔係等人，真係唔會入嚟。成間舖得一個身形胖的女店員，態度麻麻，我話要cappuccino 佢竟然用英文答我，我呢啲捍衛廣東話嘅人梗係唔會用英文回覆佢，不斷咁講廣東話，點解呢個女人唔講廣東話？離晒大譜。成個中國人樣點解唔用中文？我有機將會去詢問佢哋啲高層佢哋係唔係歧視廣東話同香港人  間鋪頭又細，又嘈，啲客人已經小貓三四隻門可羅雀，將枱面啲垃圾都未清，證明間鋪頭幾污糟  杯咖啡係好過Starbucks些小，但都唔係好飲，只係比即沖三合一咖啡好一些。杯咖啡上面有塊難食到不得了的餅乾，又係可有可無  那胖女店員大聲叫cappuccino，我講緊電話所以冇出去，佢就大聲嗌多一次，使唔使咁急，Starbucks都唔會咁街市，更何況佢收得俾Starbucks更加貴，之後有個女人叫熱朱古力，她亦冇及時去攞，嗰個胖女都係咁大聲叫，真係好煩好嘈，差嘅屋企隻寵物。仲有佢洗碗同埋洗咖啡機啲聲大到拆天，真係粗魯到不得了  呢間鋪的服務，環境，咖啡，完全一無是處，唔怪得知銅鑼灣嗰間執笠啦，呢間步銅鑼灣嗰間後塵都係遲早嘅事 
smile	好味bagel😍 平時都有飲開coco d 咖啡，今日行過見到有bagel set(HKD80)就買黎試下。 供應時間好似係10am-2pm 一個bagel +自選35蚊 coffee。 Bagel選擇有3款（smoked salmon, beef ,chicken)。我簡左smoked salmon, 包入面有cream cheese 😍 onions, 菜 再配黑醋汁。個包烘到熱熱地好好味wo，bagel質地唔會好硬。如果係配火箭菜就perfect😋 咖啡選左flat white (regular size)。呢間咖啡不嬲都唔錯😝  Ps 其實散叫價錢同set都差唔多。 
ok	明爐烏頭超抵！ 難得安基苑有間越南野，就去試下！叫左碗越南火車頭湯河，味道普通，有粒芝士丸好唔夾😐個炸墨魚餅同炸炸春卷係加錢配既小食，墨魚餅超唔掂，好似食擦子膠咁。春卷味道ok但太油。fiancé 杯椰子沙冰唔算太甜，椰奶味重。我杯紫薯沙冰估唔到有cream，可惜我唔鍾意cream，俾我new走晒，都算濃紫薯味但可以再少甜啲。 個安格斯律牛肉青木瓜沙律一條青木瓜都無，但有羽衣甘藍同啲沙律菜，勁大碟！牛肉有好多塊，$68超抵食！不過佢用黑椒洋蔥汁煮啲肉再淋上面，食落唔夾，菜還菜，肉還肉，但勝左夠抵食。 最期待既明爐烏頭出場！平日泰國餐廳都百幾蚊條，呢度$68！唔細條架。真係以為眼花！佢無做特價，係正價黎架。如果佢有汁俾我地點就好喇，我地拎左撈檬個汁點😂😂😂 
cry	😡😡😡超貴，不值幫襯 早兩日夜晚，朋友生日，佢話想去食打邊爐，咪上openrice 網睇，已經見到佢的評語好好。又有圖文並茂，又有詳細介紹，咁我地一共8人行行下就話要試下佢。無辦法啦，生日大晒。入到去全場冇客，由於當日係星期六的8:00晚飯時段，稔住叫住幾樣試下先。我叫了池名生抄骨，抄牛肉，如果好食再叫其他。先來個蕃茄海鮮湯底，冇味湯，唉！再叫個活魚刺身，d魚生仲有冰的感覺，跟住個牛肉差到死，收人$300 得幾片肥牛肉，唔係要好靚，但唔好差到甘難食，d牛肉又肥又多根，食都食唔到。最後生抄骨仲離譜，凍冰冰，唔明佢d 蟲草鷄切得太細，食唔到，又多細骨。d味精好勁，攪到好口渴。埋單每人600蚊，超貴，如果好生意就吾會冇客，但以後請都唔去。希望佢地睇到d評語去改善啦。但我覺得，佢之前的評語 
smile	最愛平價西餐 呢間係屯門碼頭既意樂我真係成日食，好味抵食到忍吾住要打番篇食評 裝修有種工業風格 係到食野真係好有feel 座位亦夠闊 坐得舒舒 落單8分鐘 野食同野飲就上左 ，雖然今日黎食既人都幾多 ，但估吾到上菜咁快，今次我食既係香草烤雞鮮菌忌廉扁意粉（午）$48 ，飲凍檸茶+$3 意粉份量適中，好creamy，配菜有磨菇 豆同洋蔥食哂成碟都吾會膩，雞件好香好滑又好多舊 正 以後都會成日食，因為真係平民又好食 埋單$51，平既西餐黎講真係數一數二， 
ok	芝麻糊宵夜 夜麻麻想食中式甜品做宵夜，最近都要行去大埔個邊既湯水舖，唔想行咁遠，就醒起以叮叮為主既波仔，夜晚8點幾去到，好彩仲未收檔  芝麻糊，$15 $15有700ml，即係最少有2個飯碗以上既份量，確實好抵食，拎返屋企用微波爐加熱3分半鐘有得食，芝麻糊都算滑，食完一碗都唔覺甜，芝麻味唔係好夠，不過以咁大眾化既價錢，呢個芝麻糊都算係咁
cry	食物質素差 自從餐廳轉咗手之後，食物質素好差。肉醬意粉冇乜肉，得D茄汁撈意粉。叫所有炒飯類D飯炒出黎係林既，唔係一次兩次，係次次都係，叫佢再炒過，佢話冇辦法炒到D飯乾，試話過既食客會知道我想講咩。 
smile	熊本熊本熊本熊🐻🥓 平日晚市120分鐘燒肉放題 💲288 ✅ 肉類選擇好多😍 豬牛雞🐷 🐮 🐔 樣樣齊 仲有比較少見既牛側腹橫肌 里脊肉等等都係一應俱全👍🏻 仲有少量款式刺身任點👆🏻 🐟 🦐  而雪糕係Haagen Dazs🤤 連曲奇🍪 同咖啡☕ 味都有 ✅ 小食種類好多🍱 有芝士年糕🧀 叉燒烏冬🍜 等 質素比一般放題好 其中明太子雞翼比較少見👀 佢係將明太子釀入雞肉入面 味道同口感都好夾😛 ✅ 店員會主動提出幫手燒肉😭 貼心服務 ✅ 上菜速度好快💨 而且可以一件不漏上齊唔漏單📑 難得一見既放題店♥️   ❌ 當日部分食物暫停供應😫   👅Taste：3.25/5 💰CP值：3/5 🙋🏻‍♀️Service：4/5 👁‍🗨Stylishness：3.5/5 
ok	新店試食午餐 有新地方可以食個日常 lunch，當然要去試下啦。同層有間中式茶樓，仲有未開張嘅大快活同 KFC。呢間門口有人等架，要攞飛。 裝修係新嘅，舖面光猛，窗邊仲睇到街境。 我地舉手要落單，見到4枱都有人舉手。舖面得兩個人。 落單之後出番張張嘅。 喺枱下面櫃桶有餐具，都幾方便同乾淨。 餐飲要咗咸檸檬七喜同熱香滑奶茶。整罐七喜上，好開心。  見個餐牌咁多豬潤嘢，應該食豬潤出名，試一試啦。果然係好味，諗之外份量又多。湯同配料都好夠味。可免費轉藜麥飯，不過偏乾同硬，一定要加湯一陣先好食。  黃酒薑絲煮雞湯好夠味，料都好多！雞真係有肉食嘅。白飯都有少少栗米粒。  紫菜四真清湯都好大碗。  薑絲豬潤牛肉烏冬，嚟到有碗米線，唔見有烏冬。即時同上菜嘅職員講，佢完成無意思想攞返入去廚房。算，咁多人都唔知入返去等到幾時，照食。原來d烏冬喺碗底，俾多咗碗米線就真。  加9蚊要嘅唐揚雞粒好似俾人食咗一半咁... ... 跟餐嘅唐揚炸雞加薯條，再放埋嗰9蚊炸雞落去，啱啱好變成一碟~  25蚊4條炸春卷，唔脆，唔會再點。  總結嚟講招牌湯飯湯麵嗰d係好d嘅，其他食物水準好一般。服務方面有待改善。不過喺附近無咩新嘢一般可以開飯嘅地方，自然多人試又多人食。嚟呢到食要有心理準備咩會唔ok。
cry	蚊子cafe 見到openrice咁多好評, 所以尋日趁假期揸車經過呢頭諗住一試 晚市唔算多人 去到嘅時候仲有好多位剩, 當時店員已經幫客人落緊單, 示意叫我等一陣 點知佢落完單, 入埋廚房搞完一輪, 再幫第二個客人落埋單再入廚房, 先示意叫我地入嚟 如是者響門口呆企左5-10分鐘先叫我地自己搵位坐  我地坐左響鋪入面最入個位, 以後迅速點野食同野飲 等嘅其間不停有蚊響頭頂同身邊飛過 衛生程度不能接受 加上開放式廚房, 油煙彌汥漫住整間店鋪 我地同烏蠅同蚊玩左成9個字45分鐘 野飲野食都未嚟 我示意之前帶位個位店員 可唔可以幫手吹吹單 佢先行去睇然後答話前面有好多單 所以未到我 (好明顯係流單 但搵個藉口吹水) 我眼見隔離枱兩母女比我遲入嚟都食埋走埋 我地都未有野上過枱 真心係有D火 最後等左一個鐘碟意粉終於嚟 強差人意嘅作品 叫左野菌松露油忌廉意粉  入口油膩 D忌廉份量肥到不得了 同碟意粉完全唔成比例 食左兩啖已經完全食唔落 我忍唔住將兩三條意粉放左入杯水到沖一沖嚟食 成杯水即刻變忌廉濃湯 最後食左幾啖就埋單走 完全唔係我想要嘅野  總括而言 呢間鋪只係食裝修 野食衛生都完全唔得    
smile	環境企理 價錢貼地 搬咗嚟紅磡已經幾年， 發現呢區嘅齋舖的確係少之又少。 我係虔誠嘅佛教徒， 每逢初一十五都會食齋，每次都要跨區先買到， 的確係好唔方便。 但最近搭巴士嘅時候經過， 發覺原來逸酒店地下開咗依間新嘅齋舖，於是就決定搵日去試下....  行到舖頭門口，見佢哋櫥窗擺曬唔同嘅齋鹵味同點心，感覺好光鮮同企理， 同出面烏燈黑火果D舖頭真係冇得比。 裝裝下， 入面嘅阿姐就好有禮貌咁樣出嚟問我要咩，而佢大力推我嘅就係佢哋主打嘅飯餐。 望真啲個易拉架， 原來佢哋一個飯set只係賣35蚊，仲包埋嘢飲，感覺上真係好抵🤔於是就決定買咗盒嚟試下， 而我揀嘅就係兩餸嘅齋鹵味飯... 見佢哋舖仔細細，應該就主打外賣嘅， 點知佢竟然話可以開張枱就畀我喺嗰度食，於是我就坐低咗食啦🤣  我對呢個飯嘅評價非常滿意， 你話大師級水準就當然唔係啦😅 但佢畀到一種住家飯嘅感覺我，感覺上就好似媽媽食嘅咁， 冇乜油冇味精清清地幾健康🤔自己搬咗出嚟住咁耐， 都好少可以食到住家飯 ，所以感覺對我非常之好😀 而且入面啲阿姐都好吹得，食飯過程中都唔會悶。 喺呢個市道下， 35蚊食到呢啲住家飯的確係抵， 問心去食個頹老麥都廿幾三十蚊啦， 食得多又唔健康喎🤷‍♂️ 我就寧願幫襯呢啲住家飯啦，又唔係貴喎😋 所以我都應該會keep住幫襯， 不過可能佢哋新開冇耐， 就咁睇暫時飯set得四款，希望之後佢哋可以推出多啲啦，咁食得多都唔怕悶吖嘛Haha😛  臨走嘅時候，已經去到傍晚。見到佢哋做緊特價時段嘅準備，原來佢哋每晚七八點，都會做特價益街坊。 點心呀齋鹵味呀全部有得平，最平15 20蚊就可以落到樓， 買返去做宵夜或者第二早餐都抵呀😆 心旭旭之下， 就買咗15蚊三件嘅蘿蔔糕返去第二日早餐...第二朝蒸返熱嚟食依然感覺新鮮，入面感覺亦好足料，絕對冇揸流灘😂 連埋琴日餐晚餐，兩餐加埋埋單都只係50蚊， 試問咁嘅價錢出去點搵呀? 偶然我覺得我哋應該多啲幫襯呢啲小店， 費事啲錢的曬畀嗰班大財團吖嘛， 你話係咪？Ha😂 所以對於呢間嘢強力十卜啊， 希望班街坊都可以多啲支持佢啦， 等佢可以長做長有，令到大家繼續都有平靚正嘅嘢食呀嘛😘 
ok	金鶴雞白湯沾麵 今晚出左佐敦，順道食下之前全城熱話嘅雞白湯拉麵 金鶴拉麵係其中一間有賣雞白湯拉麵嘅拉麵店 本人喜好粗麵，所以叫左金鶴雞白湯沾麵 沾麵嘅麥味非常濃厚，口感亦煙韌，非常有嚼口，份量都幾多下 浸落沾麵湯到，麵條掛湯程度好 沾麵湯相當rich，忌廉湯咁，每啖充滿雞香味道 凍左仲可以加番熱！ 每碗沾麵配有雞肉 、叉燒、筍等等... 雞肉片係厚切，嫩口，亦有一隻溏心蛋，流心程度高，入味！ 下載app，仲多隻溏心蛋，$12蚊，即係有兩隻蛋食！ 雖然一碗沾麵都唔便，但好過無！ 
cry	失望的羊腩煲 天氣轉涼，諗住黎試下個羊腩煲$128，再叫左個咕嚕肉$64，點知羊腩煲個底全部都係薑 ，份咕嚕肉比之前少同乾，我問個服務員，羊腩煲啲薑咁多嘅？佢話係呀，啲薑多啲，薑味重啲好味啲，一個煲會有番6件羊，另外咕嚕肉有10件，你數下 唔夠我再同你換。。。 我只有無奈答一句。。。哦。。。 
smile	OPPA高汁燒肉 老婆鍾意睇韓劇，適逢元宵節，比老婆「小」驚喜，帶佢嚟大埔食OPPA 韓燒，同我呢個OPPA 慶祝一下❤ 呢度的裝修好有韓feel，每張枱都有抽風設備，唔怕一身燒肉味👍🏻 我係肉食愛好者， 當然要嗌過「弘大燒肉放題」餐啦！$238 一人放題，真係好抵！   頭盤先聲奪人係一盤重量級燒肉。 之後可以任叫菜單上面前菜、肉類和海鮮 🦞，如果加$30 可以任飲汽水 🥤嘩！今時今日百物騰貴，咁嘅價錢又有咁高質素，簡直超值啦👍🏻  本人最鍾意就係五花腩，肉質夠淋，又夠 juicy, 牛排骨好有肉味。 老婆就不繼 encore 鹿兒島牛柳粒，一口牛，入口即溶😋 均衡飲食當然唔少得要食返啲蔬菜啦！ 最特別係韓燒泡菜蛋卷，係鐵板旁邊燒蛋唔易煮燶，泡菜和蛋一起原來好㚒！食到飽住個肚走人  
ok	抵食 味道不錯  麻辣大塊牛肉麵 $69 唔係第一次食鐵牛 上次印象唔錯 今次碗牛肉麵一樣咁好食 麵身彈牙有咬口 係我鍾意既牛肉麵口感 甚至再煙韌啲我都buy 湯底好緊要 小中大辣中揀左小辣 除左第一口唔小心吸左啖辣湯咳兩下 然後就食得舔舔脷 呢個辣度幾適合我 辣辣地又開胃 雖然麵量唔少又叫左好多餸 我都首要清哂啲湯麵先 牛肉又真係大大塊 難得既係一啲得唔韌 易入口 都係水準之上 雖然我好欣賞台灣麻辣牛肉麵 都要提下呢碗係岩食得辣既人 唔食得辣既可以叫紅燒 紅燒牛肉乾拌麵 $69 其實每次食台灣菜一碗牛肉麵走唔甩 係差在紅燒定麻辣 而呢碗拌麵就少玩啲 拌麵我覺得同日式沾拉麵差唔多 麵湯分碗上 正宗食法唔係好識 反正我係每著麵都夾落碗湯度食 濕濕地易入口 紅燒當然體驗係湯底 幾濃味 又係食得唧唧聲 可能我同另一碗麻辣湯交替食 紅燒相對無咁重口味 亦都適合唔食辣既朋友 麵質同牛肉都係有返咁上下 麵身煙韌 肉質夠淋 質素係香港既台灣牛肉麵當中都排得上號 乾拌麵我覺得同湯麵分別唔大 反而揀個岩自己既湯底緊要啲 鐵牛既麵幾好食 麵系朋友值得叫返碗 好芝味芝士鹽酥雞 $45 鹽酥雞都係台灣名物 我都唔執輸叫返份 其實芝士我鍾意食 鹽酥雞我又鍾意食 不過芝士鹽酥雞就達唔到1+1既效果 明明芝士落左唔少 總係同鹽酥雞有啲格格不入 唔係好入味 雞肉反而唔錯 幾嫩口 所以大啖肉放入口都唔會覺得膩 女士食起黎都無難度 當然炸物share食會更加好 比起芝士 可能咸咸地既椒鹽配料會同酥炸類小食更加fd 酥炸大排骨 $38 呢份就咁酥炸既排骨我覺得好過芝士鹽酥雞 雖然無特別落咩配料 不過比起落埋芝士更加單純 效果更加好 同埋個人鍾意有骨版 感覺上無淨係食肉去骨咁頂肚咁膩 皮就炸得厚薄剛好 唔會話食成舊炸粉咁 炸野要好食首要當然係趁熱食 然後就睇配料 份排骨可以考慮再落啲椒鹽 咸少少重口味得黎會再好食啲 夜市小香腸 $38 小香腸係我最有驚喜既一味小食! 去過台灣夜市無食過都見過大腸包小腸 呢份小香腸食得出台灣既特有整法 就係重蒜味! 你會見切好既每條香腸都有塊蒜片係上面 蒜片唔大片 但係絶對夠味 適合鍾意重口味既朋友 蔥花多少加返啲唔同口感 味道當然蓋唔夠蒜味 份腸可以當係台灣大腸包小腸既入門 食完好野係要清下口氣既 我就自備左香口膠 所以食得毫無顧慮 肉燥拌青菜 $36 肉燥飯又係台灣signature 因為主食揀左麵 所以叫碗肉燥青菜 效果上又出奇地唔錯 肉燥比西菜既肉醬乾身少少 口感爽口啲 生菜本身都已經係無得輸既菜類 配合肉燥食有加乘 食返啲草又感覺健康啲 可以一戰! 酥炸花枝丸 $34 又係一道酥炸台灣菜 花枝丸有四粒 食落幾彈牙 一定要趁熱食 唔建議一口過 驚燙趁 今次有另外配調味粉 調味粉唔係辣粉 係咸既 不過都唔算好咸 落勻每粒丸 我覺得再重味啲我都接受到 味道尚可 填肚一流 價錢就有啲貴 可以考慮其他小食 
cry	劣食首選 真係未食過日本嘢咁難食🤦🏻‍♀️！經一個app book檯食飯話有半價，因為試過好幾次用呢個app食半價飯品質全都不錯，所以今次照去啦！去到呢間丼瀛佢得一頁雙面餐牌係可以半價，主餐牌得9折，感覺被坤都算啦！照叫佢半價餐牌上嘅刺身壽司同小食每樣幾款試下先啦，諗住唔夠食就叫下主餐牌食物。  落完order等咗陣佢先話冇三文魚腩，咁改三文魚算啦，感覺已經唔太好。d刺身嚟到個樣已經唔掂，尤其塊吞拿魚，成塊一岩一忽仲要成舊粉紅色，唔係食開吞拿魚嘅樣，夾落去好似泥膠咁又乾又鞋，一咬係好似d合成肉咁，勁難食！其他𩶘魚乜魚果d全部唔係切到一忽忽明顯下欄位有腥味就一係冇味！只有帶子係正常！  然後果d熟食又係難食到不堪！吉列炸蠔係食晒成舊粉漿先見粒蠔屎size嘅所謂蠔！個唐場炸鷄仲恐怖，個粉炸完硬過我條命，牙都咬崩，好啦，撩開晒d粉諗住食下舊鷄，頂，咸到苦，完全唔可以入口，小食得鷄泡魚乾正常！  跟手嚟咗6件壽司，原本係叫8件，嚟少兩件仲好！根本唔想再叫，d壽司同刺身一樣腥嘅，個鰻魚壽司d鰻魚汁就咁係唧上舊鰻魚片上，塊鰻魚片係白晒晒嘅，而且一樣腥腥地！  埋單都要近$400，講真我情願補多少少錢食放題仲好食過佢！我明白要做半價就要將貨就價，但難食到咁不如唔好做，客人食完咁嘅質素食物，肯定唔會肯俾貴d叫你主餐牌嘅食物，因為冇信心你會做得好，做日本餐廳刺身唔新鮮質素差你賣幾平都冇用，唔會想食第二次！全程只食咗45分鐘就埋單走人。此間真心blacklist! 
smile	見見隊長金 今日同朋友聚會 大家正正煩惱緊要食咩既時候😫 經過熨烤達人 餐廳侍應主動 熱情地介紹餐廳食物 實在講得太吸引 於是決定一試💪🏻 餐廳裝修好韓風 好有特色☺️ 估唔到仲提供usb叉電 公仔實在太可愛 亦都係貼心服務❤️ 餐前會有前菜 味道相當不錯 食完仲可以refill 添👍🏻👍🏻 等燒肉期間 可以整住爐邊蛋先 爐邊蛋可以加芝士 yummy yummy😋 先來 「金仔炸雞飯」 上枱時保持到溫度 醬汁酸酸甜甜 好開胃呢 炸雞肉質嫩口 充滿肉汁 份量十足👍🏻 當然 餐廳主打係韓燒 又點會少得燒肉呢🥓 「特級雪花牛」 哇😱 肉既雪花條理分明 睇到已經流哂口水🤤 再來再來 「磚頭五花肉」 侍應見到我地雞手鴨腳 亦都有主動幫助 服務態度一流呢👏🏻 如果想減少油膩感 可以燒肉加生菜一齊食🥗 會fresh d 另一種風味呢😝 飲品方面選擇都多 分量級飲品 可以2個飲都得👍🏻
ok	同三五知己傾計好地方 星期日約左班朋友諗住傾下計影下相，所以簡左黎試下佢既下午茶! 因為間野係酒店既頂層，所以個景望出去好開揚好靚~ 係酒店HIGH TEA 呢個價錢真係好抵~  分左三層，有鹹食同甜點~個樣都幾靚咁~ 味道就一般般啦~但呢個價錢都唔可以要求咁多，叫不過不失HAHA 牛肉漢堡個味普普通通有少少乾，如果熱D就好啦~ 蟹肉酥餅D蟹肉都幾鮮甜~ 個SCONE 都幾好食，甜甜地~最好食係呢個HAHA 我覺得黎呢到食最好就係食個景，同朋友傾計好岩~ 又唔會太噪又可以慢慢坐! 想平平地食個AFTERNOON TEA 都可以黎試下~
cry	唔係普通南記 我食南記都有好多年。以中上環店為主。  經過開青衣呢間試過一次堂食酸辣小窩。 啲湯淡"茂茂",  腐皮剪到碎濕濕，爛布碎咁，肉碎亦極少。 去嘅時候新開張無耐，見店長坐咗係我隔黎，已經同佢反映咗。 希望佢做番好d.  拍番住外面嘅南記。  尋日又經過，比多次機佢。6條春卷外賣。 可能係我搵嘢黎講。多年來由 $6 兩條春卷食到而家 $29 / 6 條 (餐牌上係無呢樣嘢嘅).  今日買呢6條我點睇都係得5 條半。 我明白隻隻手指有長短。 不過水準實再太參差。  要同自己講唔好再幫襯青衣城南記。 費事嘥錢兼激親自己。 
smile	Nice place for causal dinner 第一次黎大坑既The social house ，環境氣氛幾好呀，靜靜地，食得輕鬆舒服。 兩個人嗌左四樣野，最鍾意就係佢地個Roast Spanish suckling pig，隻乳豬比平時燒味既厚，入面啲肉嫩滑到似食梗雞脾咁，塊皮仲好脆添。 兩個前菜都唔錯，Parma ham好香，配上哈密瓜好夾。 Tomatoes Salad有三種唔同顏色既蕃茄，唔同顏色既蕃茄有唔同既口感，有啲爽啲，有啲粉啲，好特別。 最後仲嗌左個Duck Breast Pappardelle pasta，入面既鴨胸同mushroom好足料，由其係鴨胸既味道滲曬落啲意粉度，每一啖都有陣陣既鴨胸香味，啲pasta仲好似食梗蛋麵咁彈牙，唔鍾意食大蝦意粉既可以試下呢款！
ok	高檔韓國餐 上星期同朋友路過利東街，行到攰攰哋，見到有間新式韓國菜就衝咗入去坐低。可能我哋五點幾入去，所以餐廳冇咩人，餐廳環境非常舒適。 朋友人有三急先去洗手間我就自己睇餐牌， 隔咗勁耐隊先返嚟， 原來去洗手間條路九曲十三彎，所以提提大家要去洗手間要預早一定時間😂。  見到有個半價餐牌， 我估應該每日有唔同菜式半價出售，但因為朋友唔啱食所以冇叫到。 一坐低，侍應就畀我哋一人一碟前菜， 辣辣地幾開胃。 呢款炒韓國粉絲普普通通冇咩特別 韓式甜辣炸脆雞塊味道唔錯但價錢有啲貴。 最驚喜就係食呢個雪糕，係咪自家製就唔知，但雲呢拿配甜合桃，仲有啲芝麻脆片 非常好味，值得推介。 
cry	傳說中的飯 睇過周星馳嘅「食神」嘅呢套戲，都會知道「暗然銷魂飯」有幾legendary。  今晚dinner就去呢間茶餐廳食呢個「暗然銷魂飯」  呢個「暗然銷魂飯」個賣相都ok，有幾塊都幾厚嘅叉燒，叉燒嘅味道就有啲特別，因為同一般燒味舖買嘅叉燒嘅味道係明顯有分別嘅; 叉燒燒得燶燶哋都幾香口，不過就好咸; 荷包蛋外表的煎得幾靚，不過就熟咗，流唔到黃，大扣分; 最勁揪就係豉油，師傅落得好重手。 唔係講笑真係好咸。 呢個黯然銷魂飯都唔係好黯然，因為少咗洋蔥，成件事唔同曬。
smile	鮮甜既魚湯😋 今日帶大家過海搵食🌊 阿P近排忙到甩轆😵 連見面時間都少左😥 所以真係無乜出動食好西😭 . 呢間舖頭其實都唔止幫襯過一次🤪 食過翻尋味既原因除左味道好之餘 仲有就係CP值夠高👍🏻😉 叫左個「皇帝蟹腳海膽手打稻庭烏冬」 魚湯真係夠濃味 唔太覺味精🤣 熱辣辣上枱 仲會有火熱住個鍋🔥💫 烏冬幼滑又彈牙 索曬湯咁食超正😍 如果唔要烏冬要飯既話仲會有脆米 湯亦唔會俾淥完烏冬既水攪到變淡味左👏🏻👏🏻 不過飯索湯既程度就無烏冬咁勁🤨 大家要衡量下😂😂 . 海膽超級新鮮 無苦澀味 無腥味💪🏻 而且都幾甜架 份量一啲都唔少🤤 有入口即溶感覺 連埋烏冬一齊食仲加分🈵 蟹腳唔係象徵式得一細條☺️ 睇到相都見到幾滿足😚 鮮味十足 有肉汁🥰 H先生仲想讚賞下鍋裡面既蔥🤗 本身唔顯眼既配料 正正令到個湯更加香🤤🤤 . $168既價錢食到幾高質既海鮮濃香魚湯烏冬🤟🏼 HP都覺得值既👍🏻 
ok	好差勁 態度咁差，真係幾好食都冇用，更何況仲要唔好食。 本身好夜去，去到門口我首先問關未，明明有兩個員工企係道，但冇人應我，我再二問三問，先有一個員工西住面同我講“未”。之後叫野食，叫咩冇咩，終於叫到個冰食，有個員工走黎同幫我地落單個員工講，“咪落冰啦”。ok，算。點知，上甜品嘅時候，仲大力啲茶記，小姐，糖水黎，飛出黎我點食丫。真心真心唔會再去，食10幾廿蚊野，我冇要求好服務，但唔係差成咁，你雕花俾我都冇氣食啦！ 
cry	説好的滑蛋呢 無黎一排red thai,門口menu多左兩個肥佬，標榜泰國人主理，而且仲多左d 新菜式。menu 比以前貼心，有 mark 唔辣同辣既程度，啱晒唔食得辣既我。  今次就試下新出既蠔仔滑蛋飯，食泰國野真係未試過食呢味。黎到個滑蛋消失左。。說好的滑蛋呢？？呢個擺明係炒蛋， 蠔仔幾多，不過其實就無咩味，基本上係蔥花炒蛋。由於個飯其實一d 汁都唔會有，所以食落真係好寡，所以唔好比蠔仔呢兩個字欺騙，咁就大拿拿$77蚊。  佢個海鮮濕炒河係最好味，下次都係食番佢喇。  最後會送番件荔枝味既jelly~~~叫做有番一點既安慰。 
smile	味道不錯 今日同家人黎太興食午餐，好鍾意呢度既冰鎮奶茶，味道香濃，比例適中，基本上每次都係為左杯奶茶而黎！ 叉燒，燒鵝雙拼飯，叉燒雖然較瘦，但係都幾好食，而燒鵝皮夠脆，味道就不及叉燒惹味。而且下面既白飯加左豉油，撈埋豉油食完全唔會dry，可惜價錢有啲進取，但份量都多既👍🏻下次一定要記得要求半肥瘦叉燒～應該更好食！ 而肉餅都係我最愛，完全食到停唔到口，好快就清曬成個餐。連鎖店黎講太興真係無得輸，而且店員服務好友善，好有禮貌，值得一讚！
ok	鍋貼比水餃好食 完成廣州之旅回港，成身散晒。但有直通車同樣可以送到大本型，唔駛再右轉左轉，真係好方便。但返到黎已八點，咁啱撞正晚飯時間，商場內餐廳周圍都等緊位，唯有上Food Court 買野返屋企食。  Food Court行左幾間，又攰到唔想食飯，於是就揀左「八方雲集」。 大腸貢丸麵線 + 生菜 + 鍋貼 (5隻) $46 鍋貼煎到金黃色，咬落脆卜卜，唔油膩，入面餡料好多，仲有肉汁。   大腸貢丸麵線 + 生菜 + 水餃 (5隻) $46 水餃脹卜卜，個皮比較乾，而且味道比較淡，要點醋食。 唔知係唔係外賣關係，大腸麵線嘅貢丸豬大腸雖然同以前一樣，但麵線份量比堂食少左好多。 
cry	唉！真係接受唔到...... 今晚已經食過晚飯，同屋企人再食糖水。本身唔係住係九龍灣，唔知邊頭有糖水食，見有間松記糖水就入去喇，應該正常的！ 但係相反，我只係叫左腐竹蛋薏米糖水，係好普通嘅糖水。但第一啖飲落去似係煉奶開嘅水一樣，又或者似係奶粉開嘅水😡😡😡真係唔知講咩好！我最後都冇食到，成個過程坐係到傾計。而另外一樣係芒果紫米露，屋企人話都係正常好多，相比我果個。服務就冇咩，幾好。但食物質素就...... Ps 希望你地會改善啦🙄 
smile	三點三下午茶之選 說到中大名物中的名物， 莫過於檸檬批。 佢唔係大家認知中嗰隻lemon pie， 底層係cornflakes粟米片餅底 中間嗰層口感好似青檸雪花冰， 面仲有一層薄薄的cream， 每日3點開賣好快賣哂🤧 . 想當年中大啲中學生programme就試過玻璃屋檸檬批， ocamp cu hunt都一定有個task係食檸檬批， 之前出左個story徵求中大美食advice， 先發現原來好耐冇食過檸檬批， 上次已經係year 1 嘅事😂 嗰時仲會3點3放break就成班同學去medcan買外賣😇 . 上星期再去食， 發覺好似同回憶中嘅味道有點出入？ 中間嗰層冰感太重， 冇左入口即溶嘅質感， 可能係雪櫃太凍？ 感覺上而家好似少左人去medcan食下午茶， 對檸檬批都冇以前咁趨之若鶩， 可能係因為質素冇以前咁好， 可能係因為燥底呀叔退左休， 都可能係因為而家食tea多左好多選擇吧🙈 經過滄海桑田，物是價非， 小編漸漸都唔再日日食早餐H同雞脾麵， 幸好不變嘅， 還有amy姐嘅親切笑容☺️ . . 🔎#mkbowfoodies中大 
ok	不好吃的豬鞍 平日都成日呢一間餐廳度食午餐，覺得性價比好高又好食又唔貴。今次第一次嚟食晚餐，係同朋友一齊食嘅生日飯。整體都滿意， 唯獨是個豬鞍唔係幾好食，有一陣豬嘅臭味，啲肉又好鞋。所以我同朋友食咗少少都已經模式。另外叫咗個黑松露意粉，呢個就好好味，份量都正常。我同朋友都將個意粉清曬。另外，個餐係跟甜品，有幾款唔同嘅選擇俾你揀，我揀咗椰子雪糕，呢度嘅椰子雪糕好好食，每次我都揀呢一款。希望該處下次可以整得好食啲，其他都冇問題。 
cry	一般的草苺鮮奶 唔好味既布丁 今日第一次試sharetea， 試左大既草莓鮮奶（$22），再加左個布丁($4) 因為都幾多人排，都要等返3個字左右 終於有啦！ 係有d似麥記士多啤利新地醬加鮮奶 個醬都幾痴底，所以有點難攪勻，下圖睇得出，攪左陣都只係粉左dd 因此飲落就比較似飲奶，間唔中至有dd士多啤利味 味道唔算好突出 至於個布丁…好後悔加左 個布丁本身有陣怪味…甚至覺得有d臭…好似有d咖啡之類苦苦地燶燶地既味…但又唔香，只係有果陣苦味，唔知點解會有呢隻味，應該係質素好一般既布丁，食落同其他奶茶店加既布丁差好遠咁。 總之果陣怪味同士多啤利奶完全夾唔埋（雖然布丁係我另外加既 但本身布丁同士多啤利奶呢兩樣甜品並唔係唔夾既，唔suppose會變難飲） 所以越飲越唔好飲 剩左一大半… 
smile	天后”鋒”味水準！ 今日星期日放假左港島探個朋友，大家一齊食個lunch, 港島我唔熟，所以就等佢介紹~佢住天后話呢間一定一定要試，咁我就跟左佢黎食，食完覺得幾正真係要介紹下比大家！ 係天后一條冇咁繁忙既橫街，禮拜日更顯得人少少靜靜的 而朋友講餐廳既菜式原來謝霆鋒有份設計，即刻想啖啖食真d！係牆上都見到老闆同霆鋒既合照，唔知d菜式係點既呢~ 我地2人最後叫左4樣野食，4樣都十分岩心水 非常特別既蒜蓉包  用黑蒜發酵，燒出嚟真係好似佢命名咁，黑炭咁既樣，食落外脆內軟，蒜味濃郁 白酒橄欖牛油煮蜆 蜆算係我海鮮入邊最鍾意食嘅其中一種，所以新唔新鮮好唔好食我一試就大概知道 而呢間的確唔錯，牛油同蒜味非常濃郁，浸淡每一隻蜆，蜆肉亦都鮮甜飽滿，值得一試 黑蒜意粉配雞脾肉 雞脾肉外皮酥脆，煎得乾身，食落一d都唔油膩 黑蒜配上特別醬汁既意粉，加上蕃茄仔酸酸甜甜，整個味道非常夾 格住個mon都感受到熱氣迫人，新鮮焗出黎上菜 魚腩處理得好仔細，一條魚骨都搵唔到，有一隻帶子同大蝦做伴菜，魚肉亦十分鮮嫩👍🏼 最後有杯pink guava同hot chocolate, 為呢餐午餐劃上完美句號，享受左一個豐富嘅午餐！
ok	今日既大家樂比以前好好多 一向吳係甘鐘意去快餐店既我，原因係食物經常性難食，食過好多次都好差，所以甘多年都未有再去過，四年前至今第一次再入大家樂食嘢，反正未夠鐘，今日係等時間，所以入快餐店就最好，可以慢慢食吳使趕😂 今次去可以對我對快餐店的改觀，以前既大家樂同今日既食物比較，而家好左好多，當然品質都係用反快餐店來比較😊 叫左個午市套餐——叉燒油雞配湯米粉—$41 加配🍋西洋菜蜜—-$8 價錢絕對是無敵 叉燒——瘦瘦地，不太肥👌 油🐔—-都可以👌 油菜—-配上菜心，食反幾條菜，都算健康😂 🍋西洋菜蜜——不太甜，味道不太差👌 環境亦算不太差，座位亦算舒服，仲有好舒適既卡位坐，地方亦算寛闊✌️
cry	食物非常普通但收費好貴 同客食飯，揀咗呢一間位於荔枝角D2 Place既日本嘢試下。聽客講呢間中午長期爆滿，而且裝修都非常之有日式居酒屋風格，感覺唔錯，好似值得一試。今日係禮拜五，去到中午12點半去到嘅時候果然全場爆滿，氣氛熱烈。  睇一睇餐牌，發現午市套餐都唔係太平，由百幾蚊至幾百蚊都有。我揀左個接近四百既A4和牛爐端燒set，呢一個餐有一碗麵屎湯，一碗白飯，同埋一個茶碗蒸。和牛扒味道唔錯，比較柔軟牛味都算濃郁，但份量真係好少🙀接近四百真係好唔抵！同事叫左個300蚊既十件壽司拼盤，但質素真係好差，魚生唔肥美，另外仲有幾件唔值錢既，例如蟹棒同玉子壽司。呢個拼盤收300蚊真係好憤怒啊！！下次唔會再黎 
smile	佢又大一歲嘞！ 今年男朋友仔生日，因為上年食咗日本菜，所以好快決定咗食西餐！有好多人鍾意生日食buffet，但我就鍾意fine dining，因為浪漫d嘛~  咁食西餐都要有個主題先得嘅～我好努力咁收窄咗範圍，就係生蠔同龍蝦兩個之中揀一個，我好努力唔想比佢知嘅情況下試探佢口風，最後決定就食以龍蝦為主題嘅生日燭光晚餐！  上網search過，原來港島香格里拉正正就有間以龍蝦做主題嘅fine dining，人一世物一世，點都要去試下！  餐廳個logo都有隻好Cute 嘅龍蝦，好鬼攪笑！ 我哋book咗6點鐘，當時得我哋一枱客同兩、三個人喺吧枱。好開心可以靜靜地咁坐下傾下偈，慢慢影下相，再慢慢睇下menu。(前年去TST某酒店食西餐，點知......比隔離枱10幾人嘈到即刻想走！唔好得罪女人，我好記仇㗎！) 而且餐廳有一排落地玻璃窗，呢個時間啱啱天未黑，有充足嘅光線射入餐廳，同入夜後外面燈光較暗相比，兩種唔同嘅感覺！環境舒服，令人不知不覺就坐咗幾個鐘都唔會覺得耐。 7點幾影嘅，之後掛住影食物同有其他客人，冇再影餐廳lu! 由於我訂枱時有特別要求坐「背脊有魚缸嘅圓枱」，佢全間餐廳一共有3張，我哋坐正中間果張，一路食嘢一路有海底奇兵睇，哈哈！ 其實決定嚟之後，我已經上網睇過menu，最後我哋叫咗2個Signature set menu。另外叫咗時令menu 入面一個以白蘆筍為主嘅Appetiser！話明時令，所以成日唔同㗎，餐廳會不時update 個新menu上網站，去之前可以參考返！ 呢類餐廳枝水都係收費，大約$100左右，通常有sparkling water 同distilled water。 好快就已經有麵包食，有3、4款，味道都唔錯！ 最特別係呢個鋪滿芝士嘅脆片，好邪惡㗎！  因為我哋唔飲酒，而呢喥cocktail 亦唔多選擇，我哋揀曬兩杯以生果為主嘅。 紅色係西瓜同basil，味道一般，唔太特別。黃色係菠蘿、芒果、檸檬同熱情果，味道較酸，不過我鍾意！  選用含高維生素B12嘅藍蟹肉，加上羅勒同麵包糠酥炸做成蟹肉餅 。炸到外表香脆嘅蟹肉餅看似好邪惡, 但實質沒有想像中咁熱氣。 外脆內軟嘅口感，加埋用青檸帶出蟹肉嘅鮮香，係泰國菜嘅味道呀！雖然外表較深色好似炸過左火，但佢係我暫時食過最好味既蟹餅！  露筍Asparagus，一個來自希臘語嘅名，解作嫩芽，原產喺南歐地中海中部，品種共有20多種，最常見嘅係青露筍，而White Asparagus白露筍則係最矜貴嘅，有「皇子蔬菜」之稱。 每年四月至六月係蘆筍當造嘅季節，咁點解白蘆筍比綠蘆筍珍貴呢？主要係白露筍需要特別照顧！因為喺種植期間要防止莖身接觸到陽光而產生葉綠素變成綠色，同時為咗保持潔白嘅顏色亦要喺蘆荀接觸陽光前採摘，先可以種到白蘆筍。所以白露筍嘅產量、價格等，自然比一般青露筍矜貴得多。加上蘆筍生長過程繁複，必須經過大約三年嘅悉心種植才長出幼芽，而且佢絕對係健康食品，含有豐富維他命C、鈣及鏻，營養價值甚高，更具利尿功效。 有煮過露筍嘅朋友都知不論係青露筍定白露筍，外層都一樣有一層粗硬嘅纖維包住，唔識處理嘅話煮完之後會係苦澀有渣。我自己都有一次煮白露筍嘅經驗，同處理青露筍一樣，用刨從頭以下約2吋地方起開始向尾部刨，但一定要刨得夠狠，大約將露筍表面3層都刨去，刨好嘅露筍手感會較幼滑。  白蘆筍味道甘香清甜，口感幼嫩細緻，配上乾煎嘅鴨肝，油脂香濃，口感綿密 ，加少少紅苺果醬一齊食，清香又解膩。兩樣嘢放埋一齊出奇地夾！ 橙紅色嘅龍蝦湯， 味道濃郁入口軟滑，加入白蘭地，除咗去除龍蝦嘅腥味，仲帶出咗龍蝦嘅鮮味，仲有兩粒彈牙嘅龍蝦肉㖭！ 3選1，有魚蝦帶子、牛+龍蝦、原隻龍蝦(要另外加150蚊，但我覺得物超所值！) 煮法由你自己揀，有燒烤、水煮、特濃芝士同傳統燒焗。 我哋揀咗傳統燒焗，龍蝦肉爽口彈牙，鮮甜無比，加埋上面嘅芝士、蛋黄醬汁，龍蝦肉連埋隻鉗放返入去一陣焗，好容易入口！同中式煮法好大分別，唔洗自己拆殼就可以成隻龍蝦食晒！  配菜都係簡單燒過嘅蔬菜，已經好滿足！  龍蝦雖然燒烤過，但肉質唔會乾晒，仍然保持到果種爽彈！簡單做法可以食到龍蝦原有嘅鮮甜~！ 而黑安格斯牛柳肉質係全隻牛最淋嫩嘅地方，幼滑鬆軟，又唔肥，牛味又濃，稱得上係牛的最佳部位。因為我近年跟得bf多，都食少少牛(主要係唔見血就ok)，多數食邊位（因為熟d)，焦香十足！ 配菜同樣都係簡單燒過嘅蔬菜，有效清走油膩感。  朱古力蛋糕甜度適中，胡桃雪糕味道亦好特別！唔錯！ 最後，仲有朱古力同馬卡龍！ 
ok	搬左位大間左 排包好鍾意佢甜甜地同埋好香嘅牛油味，搣開一片片好鬆軟好好味，超軟熟嘅質地加埋好重嘅牛油香真係令人食唔厭，由細食到大嘅排包 黑糖馬仔都幾大包，雖然麥芽糖唔係好肥，黏牙又油炸唔咁健康。但間中食無妨。 黑猛猛瑞士卷，因為加左竹炭所以係黑色嘅，識落同普通嘅瑞士卷冇分別，只係黑色好搶眼你 同埋仲買咗麥方包，一包有四件，入面係加左燕麥會比較多纖維筒飽肚。我就用你查煉奶同埋整三文治，不過我懷疑落咗好多防腐劑，因為過咗食用期三日都冇發到毛 
cry	好差呀... 同男朋友三個月，去左馬灣既沙灘。到七點幾就去食野，見得睇雜誌介紹過，就揀左呢間，但最後好後悔。 入到去見到menu所有野都好吸引，男waiter service好好！問佢野都好有耐性咁解釋俾我地聽～ 男朋友嗌左鐵板雜扒，我就要左鐵板美國A級牛排。好失望。 第一，兩份鐵板上既時候都唔多熱，連應有既鐵板燒既聲都無。 第二，所謂既美國A級牛排真係好差，切到我同男朋友都手軟；MENU寫明係8安士，出到黎可能都有，但就分開兩件，仲好多筋，似O的唔要既頭頭尾尾咁。 第三，薯條超級難食！食落似麥記薯條咁，不過係翻炸O個隻，燶晒！全部都黑蚊蚊好多油！ 第四，黑椒汁食落唔係黑椒味，居然係胡椒味！WAITER哥哥仲推介話係最好味添！ 第五，嗌野飲叫檸水少甜，已經重覆左三四次，佢都仲係俾左杯好似係多甜既我咁！甜到飲唔落… =( 唔會再去呢度喇！！！ 
smile	飯後甜品 - 朱古力雪糕 今日食完lunch 仲有d口痕想買d甜品食，一諗就諗到Godiva 既香濃朱古力雪糕🍦啦！！  我今次揀左純朱古力味筒裝 雪糕又滑又軟，但又唔會太重奶味（我好怕太so) 我好鐘意Godiva 既雪糕質地，好幼滑 而且朱古力味超濃，但又唔會過份甜，食完每一啖都仲會有陣餘韻咁停留係條脷到（冇誇張） 值得一讚既係個雪糕筒，夠厚身之餘，仲超級脆。 仲有d朱古力加花生碎圍起個邊到！大愛！ 店員仲冇偷雞架，我食到落尾都仲有雪糕！  一個人食都真係太滿足，下次同朋友開心share先😂 呢個價錢雖然比起其他雪糕係貴dd, 但真係抵既。 
ok	年初一晚飯 大年初一，想搵位食中菜真係唔易! 好在比我地岩岩好搵到4人位，用餐時間係90分鐘(突登要提呢一點) 見到入面已經好多人，真係好彩冇再遲d尼。 叫左幾個小食食下先啦! 素鴨: 個皮幾脆，後悔冇叫大份d 四喜烤麩: 酸酸甜甜，幾好味 小籠包: 不過不失，多d湯會更好 芝麻蔥油餅: 早知叫普通蔥油餅好過，包既比例太多 奶油津白: 幾正，原本唔係好食菜既我都停唔到口 楊州炒飯: 冇咩特別，不過入面有埋雞同牛，算足料 家鄉粗炒: 呢個比較失望，炒麵有粉粉地既感覺，味道都麻麻，唔會推介。 豆砂鍋餅: 好少會令我失望既就，不過多d豆沙就好啦! 
cry	新出的千島吉烈蝦薄餅, 唔惦!! 蝦肉好淋, 又冇味, 都食唔出有千島醬, 總之係唔惦!!! 我食開個隻有BBQ醬的薄餅又取消左, 明係想趕客啦! 希望負責人可跟進及改善. 
smile	超正嘅魚柳包 有一日返左city u探hall mate, 見有d肚餓就約左佢去AC2食個晏。晏就12點已經好多人排緊傳說中好大塊魚柳嘅魚柳包，佢賣緊三十幾蚊，又包薯條🍟，飲品，真係好抵玩，唔怪得之咁多同學仔去排隊啦。  因為佢係即叫即整，所以都要d時間排下隊。我排左10分鐘左右，終於排到啦。新鮮滾熱辣，塊魚柳係個包嘅兩倍咁大，魚柳包入面有厚切蕃茄，又有生菜，個口感好豐富，好正，超正。薯條係粗薯條，好有口感。爆分。十分滿意。 
ok	環境太夾窄 小弟帶仔仔（六歲）兩個人去食午餐，繁忙時段，要排隊排一陣，有兩張卡位一張細二人枱埋單，我係第一個被發配坐位，被安排坐細枱二人枱，小弟一個人身形等於一個半人，膊頭手臂位兩邊已凸出超越枱闊度，阻住走廊位，我仔仔已經問點解唔坐卡位，因為當時員工繁忙我亦無主動去問，只合作跟上址員工指示，因為又唔係幫趁得多費事出聲，又以為卡位繁忙時段只招待三至四位客人。其實我坐咁細嘅位自己唔舒服之外亦非常阻礙其他人包括員工送餐。最後一張卡位三個人坐一張二人坐。而二人亦係正常身形。上址食物我同個仔仔都覺得好好食（一個食豬膶通一個食叉旦飯但無叉燒改午餐肉），員工亦好欣勤，唯一坐位安排上可以好啲。 
cry	除左差,都搵唔到其他字黎形容 第1日開張就幫襯左個早餐,新開有甩漏有做得唔好可以包容,但時間耐左問題越來越差 先講服務質素,侍應反應慢效率低,指住個餐牌點餐,都仲要不斷重覆order,餐飲都可以連續問4次,第二樣唔係帳單出錯,食4次錯2次,搭檯又唔分單,一係就問左幾次同搭檯人士係咪一齊 最重要係點完餐連半張餐紙都冇跟 再講食物質素,除左早餐叫正常,晚餐都唔使再食,叉燒好似隔夜,奄列乾爭爭根本就係炒蛋,雞翼撈丁得兩注麵4隻雞翼收$45,係完全食唔飽,但俾$55,60一個餐都唔係差得幾多 總結,開張未夠2個月,每日經過見到餐廳已經每況越下,周時都坐唔滿,我係咁諗人地都係咁諗,冇進步就係冇進步,希望老闆上黎openrice睇下食客評價,再唔改善執笠不在遠處 
smile	不錯的茶記 聖誕節唔一定要食西餐嘅！港式茶餐廳一樣可以有好野食(^^)   行完水塘特登嚟到香港仔食晚餐，假日都冇加價實在係高興事😈   首先就揀左個奄列餐跟雞扒😺 蛋煎得幾香，都算滑⭐️入面都幾多料，加上茄汁食更加開胃！雞扒非常大件又厚肉🙋🏻‍♀️🙋🏻‍♀️ 煎得剛好所以仲幾juicy geh😋😋   另一個叫左鐵板羊架跟腸仔💪🏻 腸仔好正，皮脆肉汁多，雞肉腸食落特別香！ 仲有d香草味🙆🏻‍♂️🙆🏻‍♂️羊架比較肥，但都ok.薯條係粗薯好好食😼   土匪雞翼好香口，都幾大只下(^^) 叫左生菜食，16蚊算幾大碟🙏🏻🙏🏻 餐湯係紅湯，味道正常！🌈入面都幾多雜菜^ _ ^ 夜晚都有餐茶嘅 平均係50幾一個set. 價錢算抵食😃  
ok	濃油赤醬 特價宵夜粉麵 夜晚11點幾又要諗食乜嘢好 …… 儘管去南山邨望望 通常咁嘅時間都收咗 2樓平台有鋪頭車仔麵 仲有幾檔小販  自包粉果燒賣 串燒 咖哩魚旦腸仔  都好吸引 但冇見尤魚佬  冬菇亭仲有牛什牛丸粉麵未收  啲客吹水似酒吧 hea注飲啤酒   擇咗食”品香樓”………  前身係“一品香“ 食上海嘢 窩貼生煎包超正 而家越做越大佔幾個鋪頭 客就少咗店嘅選擇 去弱留強 都係必然嘅事……  品香樓~茶餐廳格局 嘈就緊   服務爽快冇加10% 餸菜上海味道重 濃油赤醬 出菜爽快 做得有啲粗獷 冇擺碟裝飾   宵夜有優惠炒粉麵 $37 冇湯送 冇奶茶送 上海粗炒~ 濃油赤醬味正中 有肉絲椰菜白菜 但麵有啲硬 份量唔大夠 1人食  蠔仔粥~ 蠔仔腥味重 粥過咸 冇芫荽 八珍豆腐~用碟上份量多 $88 豆腐滑香口 都係濃味嘅 除咗大虾2大隻 有鮮菇菜心冇咁油膩 豬潤爽嫩 其他雞肉豬肉大量都幾驚 冇咗鮮尤 多咗2嚿魚 冇蔥段冇擺盤 回味當年嘅八珍 …… 有虾 鮮尤 仙掌 豬肚 魚肚 雞潤 豬潤 有貴價店仲落 象拔 鮑片……越講越肚餓  題外話~ 尤魚好多店都冇 北韓禁入口喎 唔想理國家大事 但總會影響民生  
cry	得個平字 叫左個「白汁雞扒飯+炒蛋」 廿蚊雞 包埋杯熱飲 其實真系幾平 (午市都系依個價) 不過真系唔太好食-_- 雞扒仲細過麥記果塊板燒雞腿 塊炒蛋就大到痴線 個汁就完全冇味 「差，一次就夠」:-( 
smile	六星的味道 今日識食朋友帶我去食好西，尖沙咀山林道經常去，但都係火鍋店較多，今次就去咗間高質西餐廳。點解未食就知高質？因為係由前四季酒店大厨主理，六星級酒店大廚，信心嘅保証。 店員先捧上一堆麵包，有辣肉腸包、薄脆、提子包......全部麵包溫熱暖笠笠，仲有鹽味牛油、橄欖油、醋調味。辣肉腸包唔係夾住辣肉腸，但就有辣肉腸味，而且幾突出。薄脆蘸牛油香脆可口。 前菜叫咗個【牛油慢煮龍蝦(半隻) 龍蝦泡沫 日本海膽】剝咗殻嘅龍蝦肉，好鮮爽，牛油慢煮出嚟食落滿滿油香，仲有龍蝦泡沫嘅鮮甜去提味，非常美味。日本海膽就鮮甜零異味，如果份量多啲就更加完美。 【是日餐湯】係龍蝦湯，顏色係黃中帶少少橙色，同一般飲到偏啡紅色嘅唔同，幾特別。上面有櫻花蝦同香蔥調味。龍蝦味濃郁，鍾意飲龍蝦湯嘅我真係想成隻碗都”Lam”乾凈。 【法國鵪鶉(半隻)釀伊比利黑毛豬火腿雜菌蓉半熟蛋】擺碟設計好有創意：碟面好似打爛豉油樽豉油四濺咁；鵪鶉蛋就分開咗兩半，一半喺隻鵪鶉入面，一半就喺脆條「築成」鳥巢入面；鵪鶉下面係一堆藜麥，鵪鶉肉好鮮嫩，上面有一層伊比利黑毛豬火腿雜菌蓉，幾特別，味道同鵪鶉肉幾夾。 【慢煮36小時牛小排 烤焗牛骨髓 洋薏米 】慢煮出嚟嘅牛小排肉色仲係粉嫩、口感軟腍，肉汁好豐富。下面有薏米，消水腫有益腸胃。西餐骨髓就第一次食，有少少炸蒜一齊食，幾特別。 【麵包布甸 焦糖白朱古力泡沫 香蕉雪糕】除咗正餐，甜品亦相當出色。賣相不錯。最出色係香蕉雪糕係真香蕉味，應該真係用香蕉肉做，好有心。麵包布甸吸咗啲溶咗少少嘅雪糕，雙重味道更加好食，下面有軟軟泡沫，用麵包布甸蘸嚟食又係另一種味道。 食材、味道、配搭都係一流、值得推介。
ok	1.0 定2.0？ “昭拍耶 “響九龍城有兩間.我一路都深信另一間係呢間既2.0 . 呢間1.0比較傳統啲 . 特別係裝修同陳設上! 之前次次都去 2.0 ！俾我發現有一樣野係2.0冇得食嘅就係泰國船面啦. 今日就會一會佢 !  響泰國食船面真係好抵食 , 幾蚊港紙就有得食 .呢度50幾蚊味道都算唔錯 ,有正宗嘅炸豬皮,豬肉,豬肉丸等等 ..相比起泰國嗰啲就大碗啲啲 ! 另外就叫咗黃咖喱雞髀同埋必叫嘅薄餅 🤟🏿🤟🏿 食咖哩一定要配飯或者薄餅, 如果唔係嘥咗啲汁lu  最敗筆嘅就係個雞髀啲肉實在太鞋😖  椰青都係必點嘅 🙃最好雪到冰冰的🤩 必點嘅芒果糯米飯甜品今日就冇食到啦😛 感覺上好似1.0嘅價錢相宜啲 其實兩間都好食嘅不過可唔可以有人話俾我知究竟兩間同名舖係咪有關係嘅呢？ 
cry	這樣的餐廳竟然有人排隊，真是令人大開眼界！ 極度唔建議大家去食！！！唔想各位中伏！！ 今日第一次去呢間餐廳食晚飯，見咁多人排隊，覺得食物應該唔會差得去邊，叫咗個生炒牛肉飯。點知啲飯黐埋一齊，好似一粒粒波子咁，個飯完全唔熱嘅，而且個飯落咗好多油，食落係濕嘅，根本唔係炒飯黎，係油浸飯！ 令我最失望嘅並唔係食物嘅質素，而係侍應嘅態度。當我禮貌地向待應反映意見嘅時候，佢地毫不理會，仲話：「啲飯係咁架啦！」 個飯實在太難食，最後都係打包拎走，拎返屋企自己炒。廢事留係都受氣！！！ 下一次一定唔會再幫襯呢一間餐廳！ 
smile	咁正咁新鮮，一定要去啊～ 早排見朋友去過美孚呢間日日涮啲相好吸引～ 呢幾日咁啱又凍凍哋～於是我哋就決定去食喇～ 我哋唔係太熟路，好烏龍咁行咗另一條路～ 其實只係地鐵站A出口出，一直行，過一條馬路，就見到商場門口，入到去見電梯就上，就好容易搵到 門口超大～地方闊落～ 我哋坐低之後，店員就等待我哋揀湯底同埋揀邊個餐～ 因為係90分鐘任食，所以店員都盡量幫我哋爭取時間～ 我哋揀咗G餐，仲加咗任食刺身拼盤同海鮮盛合～ 湯底就揀咗日式豆乳湯同日式壽喜燒～ 除咗肉類係需要向店員落單之外，其餘嘅火鍋配料可到自助區自取～  自助區款式都幾多，有啲新款丸類～ 芝士師子狗，野菜百頁豆腐係我必食之選 蔬菜類都有好多～仲有飲品同雀巢雪糕任飲任食～  出去行一轉返嚟，湯底、肉類、刺身拼盤同海鮮盛盒已經嚟咗～ 刺身唔錯～雖然任點，但今次主角唔係佢，所以無喪食～ 超大盤海鮮盛合，勁新鮮，見到蟹同龍蝦都仲掙扎中～ 好新鮮，唔需要點醬汁都好有鮮味，好好味～ 豆乳湯底比較清淡而壽喜燒濃味～配料放落兩種湯底都各有千秋啊～ 澳洲和牛～好靚仔，好滑好正啊～ 令到我哋呢班食肉獸，獸性大發！ 有一轉店員唔小心比錯咗一盤牛小排，我哋照食～ 牛小排都真係唔錯～牛味濃郁，肉質香滑～ 特選雞肉同黑毛豬豚肉雖然係配角～ 但雞肉味道醃得好好味，好滑～推介啊～  另外值得一讚係員工工作效率高～ 加湯執拾完全唔洗我哋開口～ 仲同我哋傾開計，問我哋仲有啲咩要改進～ 態度親切有善啊～  開心嘅時間過得特別快，不過我哋都食得超級飽 臨尾每人仲有Haagen-Dazs或Movenpick一杯 我哋咁飽都照食～ 呢間日日涮真係唔錯，食物好味又夠晒新鮮～ 推薦大家嚟食啊～
ok	等得最耐既lunch...火灸玉子壽司🍣  呢間日本餐廳位於荔枝角 . 第一次去排左近40分鐘都未入得，因為lunchtime 趕時間就冇繼續排啦。 . 所以嘗試再去多次！ . 12:00到都要排半個鐘以上 . 見人食三文魚飯好似好正咁，食極都食唔完（所以要排隊排咁耐😅） . 份量真係好多😳，不過三文魚冇想像中咁有鮮味..普普通通...唔識欣賞呢款... . 係個茶碗蒸好味！ . 單叫既火炙玉子反而有驚喜🍣🤤 . 出面好似比較少見🤔 好香好好味 . 不過真係太多人 . 夾埋兩次排左一個鐘.. . ************** 環境❤️❤️❤️ 衛生❤️❤️❤️❤️ 人手❤️❤️❤️ 可逗留時間 ❤️❤️❤️ 食物質素❤️❤️❤️ 禮貌❤️❤️❤️❤️ 選擇❤️❤️❤️ 送菜速度❤️❤️❤️❤️ 座位數量 ❤️❤️ 攝影環境❤️❤️❤️ . 5❤️為滿分 . 三文魚飯：$68 蒜香醬漬三文魚丼$68 火炙玉子：$14 蟹柳；$14 . 
cry	好一般 睇完餐牌揀好食物， 落order時侍應 先講今日要有❛最低消費❜ 我們問係每人幾多錢, 點知係指定要以人頭計晚餐，4人即要4個晚餐，原先我哋一行4人諗住要3個餐再加2份小食，依家佢咁玩法只好要4個晚餐 首先到係麵包、湯 麵包無蒜蓉味，質地淋淋似一早烘好放涼 湯係稀稀的  意粉、飯 味道一般 漢堡包 牛肉7成熟，嚟到都係全熟 豬手皮外万脆、肉好咸 最後埋單就話用open rice 訂位優惠暫停 , 我們即場再試按apps 訂位時仍然有出現享有優惠的提示，咁都無辦法只好照原價埋單 
smile	街市中的餐廳 放假去接肥髀，佢補完習都接近中午，之前已想試呢間但搵唔到，今日事先打電話問路， 原來餐廳在地庫街市內，西餐廳門面，店內桌椅較迫！食物選擇多！ 蟹籽沙律（$28）細細碗，蟹籽卜卜脆，生菜爽脆，沙律醬酸酸的！好味 越式生牛肉河粉（$52）肥髀食，好大碗，𢳂咗一碗，河粉略厚唔夠滑，牛肉湯幾濃，比好多新鮮九層塔，湯底濃但唔夠熱，浸唔熟牛肉片（雖然牛肉片唔係厚）牛肉片都比得多的，爭了點熱度！ 星馬喇沙魚蛋湯米線（$52）呢個唔可以話係正宗馬拉喇沙，不過又好吃，好像魚蛋米線轉喇沙湯底！首先湯夠熱，味道香濃，微辣，魚蛋魚角魚片都好彈牙，又唔會腥（連唔食辣嘅肥髀試咗都話好食）配菜有爽脆芽菜，新鮮九層塔，香甜粟米粒，米線又彈牙有咬口，好味！ 即磨咖啡（跟餐）呢個夠熱，咖啡味甘，不過又唔算濃！ok 凍柚子蜜（跟餐加$8）肥髀飲！ 喇沙係驚喜嘅，因為係唔係正宗我不太在意，最重要好味！  店員好人，教路時有禮又易明白，我哋食緊期間已有人等位，我同肥髀坐一張四人桌，佢哋都無趕無催促，當然我哋食完就走唔阻人做生意！而上菜收碟時都有笑容！  街市中的餐廳
ok	隱蔽茶記 之前一篇「深井陳記燒鵝」就提過，一喺十年都唔嚟深井，一嚟就連續兩個星期日入到嚟。呢一篇就繼續講埋下篇，事緣細胞小組搞行山，組內有細路，既唔可以揀太難，亦唔可以揀太長，友人嘅推介，就喺由青龍頭行上深井沉澱塘，再順另一邊落番深井，故此，終點站就喺深井臨時街市。 佢一邊確喺個街市，但檔口唔多，基本糧油雜貨、菜檔、肉檔都齊，而另一邊就喺熟食中心，形式就猶如美食廣場，雖然有7、8檔食肆，但有開嘅就喺一頭（Soul Cafe）、一尾（榮記）及中間（泰好味）3檔 。 由於只有榮記有下午茶餐或輕食之類供應，亦喺最划算，所以，大家都贊成揀佢。溫馨提示，留意開鋪時間，星期一例休，星期六、日開到5:00pm啫 。 「榮記」喺間茶記，香港嘅茶記精神就喺乜都有，所以，唔再多介紹，一睇鋪面嘅易拉架就知有咩選擇。雖然佢寫住「請先付款後睇號碼顯示牌自取」，當日客唔多，店員直接將食物送過嚟。我哋一棚人，都點咗好多嘢，今次就概略寫啲。 雞扒包 $16 個包就只不過喺普通嘅熱狗包，不過，份量絕對十足，因為送到嚟，件炸雞扒真喺差唔多大過個包，好有睇頭。小弟就無試嘢，友人就超讚，因為，雞扒炸得甘香，外皮好脆口，入口啖啖雞肉，夠晒豪氣。 豬扒包 $16 另一個友人就揀豬扒包，同樣，就咁睇落都好吸引，熱狗包夾住大大件豬包，友人更好有心切開嚟俾我影。佢話啲豬扒口感都頗鬆化，醃得都算夠味。 懐舊西多士 $18 大家正估咩叫懐舊，一切開就知，西多之內喺無餡嘅，即喺唔會搽層花生醬之類。但小朋友就一樣好喜歡食，凡喺呢啲炸嘢一晌都大有市場啦。 紅豆冰 $14 西多配紅豆冰喺友人嘅下午茶不變之選，其實紅豆冰無咩好講，但睇見佢紅豆多過冰，不禁都影低張相留記錄，平常晌快餐店啲茶餐紅豆冰，全部好似都喺星爺教出嚟咁，有幾多冰就落幾多冰，紅豆得嗰兩啖咋。 鹹檸樂 $15 算喺小弟見識少，我成日都以為得鹹檸七，原來確喺有鹹檸樂，唔知味道喺點，都影張相留記錄啦！咁朋友叫得，應該好飲嘅，等下次有機會先試吓。 菠蘿油餐 $17 小弟揀咗食菠蘿油餐，除咗抵之外，就喺好耐無食過菠蘿油喇。由於菠蘿包喺來貨，又欠熱度，所以，感覺都喺差少少，不過，夾有一大片牛油，包身亦算軟綿，風味仍在。至於杯奶茶，茶底喺香嘅，但口感我就覺得未夠細滑。 臨尾，都分享一下今次嘅行山，基本上由青龍頭上到深井沉澱塘，都喺鄉郊車路一條，位處大欖郊野公園邊陲，唯一辛苦少少喺大部分路段都喺上斜，但距離短，一般人行唔會超過30分鐘就到，極之適合唔行開山，又想接觸吓大自然嘅人。上到去，深井沉澱塘就好似個大池塘咁，好寧靜，加上遊人少，感覺非常舒服 。 時值秋涼嚟行山，加上條山徑咁短途，所以，大家都覺得輕鬆寫意，之後一齊下午茶，講分享吓軟事，確喺周日好節目，最緊要喺大家俾面願意付出時間嚟參與。
cry	任食燒肉失望篇 今日去咗食新麻浦BBQ，貪佢星期二有得任食燒肉，第一次食點知就中伏啦…😓😓😓 首先講佢嘅環境已經不能接受，我地坐最埋邊位置卡位，一路行已經覺得地下油淋淋要行得好小心🛢🛢🛢一行到入去就煙霧離漫，點知燒燒下仲簡直就猶如仙境一樣🌫😒 個抽風機根本無力，一路燒啲煙一路攻埋個身度😐 攻到眼都開唔到囉😵😵😵 問咗職員佢哋淨係識答話開咗抽風機🙄 仲有個燒肉夾又係彎左，問職員拎多一個而居然答案係啲夾用晒... 啲肉嘅質素就好一般，腌料令到啲肉全部同一個味... 好彩仲有豬扒好食啲，同埋無腌過嘅牛肉好少少😐 仲有就係汽水係唔凍架... 叫左幾罐都係咁☹️☹️☹️  如果想貪平任食但不求高質，依間係可以滿足食肉獸，但對環境同食物質素有要求就絕對唔建議喇...
smile	red rice 今早同bb有個開心早上 好耐無去呢間食早餐～…… 仲係咁好味……… 港西式嘅早餐……係慈雲山真係小有。。  咖啡嘅味道幾特別， 如果對咖啡有要求嘅咁當然比唔上。。。呀b就叫左熱飲～…佢話好味……因為好酸……佢就好鐘意啦…… #蜂蜜柚子荔枝蜜# 有新出嘅牛扒早餐……叫左一份 我就叫左魚扒早餐………… 牛扒就好一般啦……魚扒一啲都無雪味……… 重點係食物嘅熱度係十分十分好..... 我鐘意到不得之了。。。。 個餐嘅配菜： 雜菜芝麻醬沙律，係好好味的....菜新鮮...  芝麻醬又係我最愛。。。。 公牛角包就更加唔洗講呀， 熱辣辣軟綿綿...... 我係邊個皮仲有趣嘅。。。。 點樣唔叫呢........ 
ok	少人左好多 琴日放工，黎到牛頭角見到呢間好多位，打算入去食，但朋友未到，所以同個侍應講兩位。但佢話要齊人先入得坐... 所以我要喺門口等... 我出左去諗左陣，其實鋪頭都無咩客，而且天氣咁熱，我再入返去話咁當我一位先啦，佢就比我入去，但坐一人位。然後佢催我落單先，其實我都想落左先，因為都好肚餓，所以落左個拉麵。 拉麵黎到，都係整到好似人樣咁，好得意。個湯係清湯，還可以，個麵就偏硬身，可以再淋少少，叉燒就幾好，無咩肥肉。 
cry	$10茶位費貴到呢...冇服務仲要好難食～ 4人行食下上海嘢～入到去冇咩人嘅～之後先發覺原來茶位費$10位～所以冇咩人囉～冇服務加上D碟勁油～上菜又慢 手絲雞湯拉麵～水煮雞絲加雞湯底～冇咩味真係一D都唔好食 翔龍小籠包皮厚冇汁又唔熱想點啊 椰菜回鍋肉炒年糕～有：青椒、椰菜、年糕、回鍋肉片～食落都幾嘢味不過比較油囉 鮮湯小雲吞煮得到啱啱好～有生菜、蔥花～可惜個湯好水冇咩味 山煎包都算正常嘅～個底都煎得幾香口～D餡料適中～但味道都係麻麻 最搞笑係唔可以用信用卡只限現金～有D奇怪囉 
smile	咖啡估唔到又唔錯 唔會係空氣包 成日都會食麵包做早餐嘅 但係選擇唔係好多 平時多數只係連鎖店買 好多時只係個空氣包 食完都唔會覺得飽   但呢間店嘅包真係真材實料 食完真係會覺得係有飽肚嘅感覺 仲要去到中午先覺得餓喎   今次叫咗個肉鬆包 雖然係一個好普通嘅包  其他店舖都有 但係我欣賞個醬 唔知係咪沙律醬呢 痴住d肉鬆咁食 又係好鬼夾 最開心嘅事啖啖都充滿住肉鬆 而包身又好軟熟  食完第一啖就好想繼續食 好快好快咁就食上啦   仲有早餐時段 好似係0730-1100係可以以優惠價配埋咖啡 叫左泡沫咖啡 都好正 好香濃   但有少少唔開心 有2次明明叫左泡沫咖啡 但店員比左美式咖啡 
ok	唔錯, 但真係好多人 燒鹅 啲鹅嚡到可以擦嘢!!! 虽然有D部位好好食!!! 但係唔及镛记... lovely~~~!!! 軟'熟' 虽然唔够西式好食 但係中式冇咁'漏' 問清楚有冇先去呀 鹵水鵝腸鵝腎 個味'寡'咗D... 鵝腸應該要炒先正 瀨粉 好大豌, 两個人先食得哂!!! 好彈牙!!!! 清蒸魚 魚時間掌握得很好，滑不溜口 百花蒸釀豆腐 蝦味鮮，豆腐滑滑 值得專程到來一試 地方污污糟糟... 成地油 桌椅残残舊舊 伙计成日push你食呢樣嗰樣 唔知係咪有comission! 想食蒜蓉蒸開邊蝦 有冇搞错?????????????????????????? 12點D蝦都未到????? 食到埋尾, 差不多一點先到 梗係唔要啦!!! 间嘢嗌咪叫D客唔好嗌呢樣嗰樣 一下賣哂一下太忙厨房整唔到 開门冇幾耐咋喎! 乜都冇!?     
cry	態度惡劣 不知所謂 如果講食物質素，其實合格的，性價比尚可 海鮮都OK新鮮，粥底亦夠濃味 但職員態度極為惡劣(係超級惡劣!!!!) 食午餐不額外加食物職員會俾說話你聽 (其實我地都有加，係無加佢推介果樣) 詢問可否加食物職員又會俾說話你聽 埋單時用信用卡，職員又會發脾氣同黑面 食過銅鑼灣咁多間餐廳，態度最惡劣一定排第一 銅鑼灣咁多餐廳，佢D嘢食又唔係好特別，而且位置一般 如果無改善，就好自為之 總之一句，我唔會再去食 如果你想受下侍應(老闆!?)氣，咁你都可以去試嘅 
smile	寧靜晚餐 我大概4年前去過古今觀塘食過  最近有朋友介紹呢個premium 板 就即興用open rice app book 枱 當晚人不算多，寧靜 我同朋友不太肚餓 叫得吾多  中意卷物朋友仔，黎呢到就正!! 卷物佢地有好多款，實有一款岩🙂 
ok	買一送一既話食得過 Godiva做緊一連4日買一送一優惠，食完飯當然同同事黎食啦，聽講原價都要$50一枝軟雪糕，我就未試過，所以趁佢做緊優惠既時候試下。 灣仔分店平日都吾多人，人龍都係今日先見到。落單既時候前面約有10個人，每幾個人俾完錢後，都要等一陣先可以落單，我地都等左10分鐘左右，最後揀左黑朱古力軟雪糕($50/2) 。  一接到雪糕，其實佢已經開始溶緊，仲比我想像中溶得快，影左兩張相就要食喇。雪糕上面有片朱古力牌同埋淋左朱古力醬，食落朱古力味好香濃，吾會過甜岩岩好。不過雪糕太水，一路食一路滴有d狼狽。我幾鐘意佢個黑朱古力脆筒，外圍加上朱古力脆脆，好味。  原價黎講，確實偏貴，而且雪糕凝固得未夠，溶得太快，優惠期間可以一試。
cry	海洋公園年票完結前，去埋唯一一間成年都冇去過既餐廳，真係一次就夠。 有年票之後，基本每個月都會入去海洋公園食Lunch或Tea，1至2次的。但係一直都冇去過海灣餐廳，事關一直都聽說不好吃，就一直都冇去。今次係年票到期前最後一次入海洋公園，又見佢有個新既Tea Set，個樣幾靚，就諗住都最後一次囉，去試下啦。 講真，真係如果有下次，都唔會再去囉，一來環境真係十分之麻麻，以為係餐廳，點知原來似快餐店多D囉。冇服務，環境又唔係十分之好，咁岩我地去果時重要封晒個海景，睇住幾塊板，真係撞鬼。重要周圍都好多人既情況下，依間餐廳係九成位都冇人坐。 咖哩都幾辣，但係都OK，唔係真係傳聞中咁難食。 意粉冇味，炸雞粒冇味，最好食係果幾條腸仔同薯條。 下午茶Set，就係為左依盆野黎海灣餐廳。講真，依盆野都幾好味，同係幾得意。不過就真係貴左少少囉。價錢大約158左右就會應該值D，依家要198就真係冇下次啦。好彩個下午茶Set，依家Free upgrade送2支果汁，咁2支果汁都值番D既。 講真，環境又凍又熱，又冇人氣。坐又唔舒服。真係試過又算。佢都係咁貴我情願去番海龍皇餐廳，起碼有個大魚缸睇下，又有服務生服務下丫，係海灣餐廳，要自己拎野。Order食物時果D職員十問九唔應，好似唔想做咁。我知你間餐廳好閒，如果冇人黎你地可以Hea成日，真係唔好意思，因為我地入左去Order食物搞到佢地冇得Hea囉。講真，叫左N次先有人回應，我都驚佢加我料，真係金精火眼咁望住佢整野出黎比我呢。
smile	自製一人下午茶 難得可以放假，我都想悠悠閒閒嘆番個下午茶，我好掛住新鮮出籠嘅蒸包點心呀!!!!但得自己一個人又唔好意思去拎位飲茶，所以就走左去隔離買巧手點心番屋企慢慢嘆。   去到落單嘅時候收銀姐姐話係手工腸粉，所以要等一等，但講真又唔係真係等好耐咋，一陣就有得拎。以為咁快做好都冇咩料到喇，但出乎意料，個腸粉皮好薄，好滑，入面包住好多叉燒粒，叉燒肥瘦均勻，再加埋甜豉油(甜豉油好好味，我特登落多啲嫁)，Yummy!!! 但係識我嘅人都知，一碟腸粉又點會夠我食，所以我加埋飲茶必叫嘅菜肉包泥頂下肚。菜肉包熱辣辣，食完一啖腸粉再咬一啖包，完全同係茶樓飲茶冇分別呀。 
ok	新餐廳還有改善空間💪🏻 見到呢間新餐廳喺Openrice有好多好食評，所以就諗住嚟試吓。本身都有啲期望，但係最後變咗失望😔。啲嘢食等左好耐大概40分鐘先到😪見到隔離枱都未有野食😓。 夜晚得A la carte👆🏻冇晚餐套餐😕（淨係影咗兩頁）唔包前菜同埋餐飲，連餐包都冇😔 胡麻汁鮮茄茸意大利麵配炭燒虎蝦🦐（$148）蝦好大隻有兩隻，個汁係冇乜胡麻味，主要係鮮茄味。但係意大利麵都煮得Al dente👍🏻 🍝龍蝦汁意大利麵配風味燒波士頓龍蝦（$218） 龍蝦好細舊同埋唔夠新鮮，食得出係雪藏嘅，啲肉唔腍，比較乾。意粉都係比較好啲，有 Al dente 嘅口感。 健康之選 — 🐔香草燒春雞（$138） 好大舊，呢個價錢係唔錯。啲肉好腍好多肉汁，唯一會推介嘅菜式👍🏻。 🐷炭燒加拿大豬鞍（$168） 唔係太腍有少少韌，但係調味都OK都好味。 🥩炭燒美國頂級肉眼扒（$258） 話就話有幾舊係Medium，但係可以睇得出係完全煮得唔平均，有幾舊係熟晒，有幾舊係Medium😓。   下次可能會午餐時間嚟，食晚餐就唔會啦（冇折扣，喺呢個位置嘅餐廳都唔算平，同埋食物質素唔會話特別好）新餐廳仲有好多嘢還可以改善下💪🏻，譬如係：上菜時間同埋某啲餸菜嘅煮法。 
cry	燒鴨瀨下午茶 環境1分：  大家樂响正個商場中間，食嘢基本上比上面D人望住好唔舒服，先扣一分。由買完飛要行好遠先排隊拎食物，非常不方便，再扣多分。  衛生3分： 衛生算正常大家樂水平，畀三分。 服務3分： 自助快餐全靠自己，正常無服務，都係三分。   味道2分： 1)      個瀨粉呢就有啲假，燒鴨有Ｄ油，所以扣佢分半。 2)      個粒粒紅豆冰真係好多紅豆，味道都係果句，正常大家樂貨仔。 抵食1分： 响大家樂食個廿九蚊下午茶，份量唔係話特別夠飽，比錢比人望住嚟食太不自然，覺得唔抵，所以扣盡Ｄ分。  
smile	岀色丼飯🥢 今晚同朋友去尖沙咀食飯，佢話有間日本丼飯好好食，要帶我去試試。  餐廳內外都是滿滿的日本風，地方小小但感覺好舒服。由於時間早，我地黎到時人比較少，不過過咗無耐，未夠七點就已經滿座了。  先黎一碗熱騰騰的味噌湯，濃厚度剛好，夠味又不會過鹹，可先暖暖胃。 我點嘅係日本牡丹蝦海膽丼，賣相超吸引！ 先吃一口飯，味道意想不到的豐富 壽司飯底有酸酸嘅醋味，拌上胡麻，開胃又香口。 牡丹蝦大大隻，好鮮甜！重頭戲係海膽，份量超多，有日本赤海膽同韓國馬糞海膽兩款，兩款都好新鮮，非常甘甜 另外仲有葱花吞拿魚蓉同三文魚籽，拌飯一流！連平時不太喜歡三文魚籽嘅我都覺得好鮮甜。  
ok	足料的海鮮砂鍋粥 老老實實，我的確是為了吃潮汕砂鍋海鮮粥才決定來吃心夜來潮的😂😂😂 有一排成日去澳門大陸食砂鍋海鮮粥食到上晒癮！加上早排天氣凍，食砂鍋粥嘅癮又發作😂  荃灣呢邊又冇咩砂鍋粥食，所以就決定過嚟心夜來潮試下. Order左一煲大既潮汕砂鍋粥$330 加了一份膏蟹 + 一份海蝦 + 一份花甲  OMG聽到都覺得好鮮味 ～ 等咗大概20分鐘，一煲熱辣辣嘅海鮮砂鍋粥呈現眼前😍 WOW~ 一睇就知道煲海鮮粥都算好足料，再加入大量蔥花食落去更加鮮味！不過粥底既味道比較偏鹹同埋如果粥既份量可以多番小小會比較好 因為佢好多料食到第二碗嘅時候其實個煲粥仲有好多海鮮但係粥就真係無咩  另外叫咗個蠔餅 我覺得味道唔算好特別，偏鹹同埋炸得有點過左火！平時食開明記個蠔餅會比較出色D! 魚皮 - 味道OK幾爽脆！  雞煲 味道真係十分之普通！唔入味的~ 老實講其他小炒就比較普通囉！都係佢哋嘅海鮮砂鍋粥比較特別啲，所以如果唔係想食砂鍋粥我都唔會專登去食小炒！ （雖然都係上次喺澳門食嘅海鮮粥比較出色）呵呵～ 
cry	生日午餐 朋友食過尖沙咀嗰間分店唔錯，諗住同集團，又在金鐘，質素應該唔會差啦！老公要返工，午餐唯有遷就一下佢去試呢間。老公叫了一客最貴嘅澳洲和牛扒諗住試試，佢order6成熟，出來的效果係9成熟，又‘鞋’又‘un’，咪問個經理，佢居然答塊扒大約6、7成，我哋梗係炸螢啦！佢就話換另一塊俾我哋。哈！另一塊出嚟嘅效果仲經典(有圖為證)😒 我個人覺得似2成熟囉！再次問經理，佢依然繼續又話用針探過溫度，又話唔可以單看顏色決定塊扒熟嘅程度！😳咁應該用乜做標準呢？ 😏 最後換另咗個意粉！呢次經歷令我唔會再去呢間店！🙅 
smile	👻屯門食叻沙😗 新年期間好多餐廳仔都冇開，唯有幫襯連鎖店啦🤓 . 假日午市套餐 #海鮮叻沙摻摻 ($74) 😋好味指數：(6.5/10) 摻摻就係米粉加油麵啦~(其實唔多中意呢個組合，不過轉其他麵要加錢🤷🏻‍♂)份量方面摻摻同啲餸嘅份量都算多，所以食落都幾飽😆海鮮方面就有啲蜆肉，青口同蝦😎而個湯聞同飲落都幾香，邊飲邊食之後都唔會話好頸渴😗 ☝🏻呢個餐包飲品一杯 . #生牛肉叻沙烏冬 ($68) 😋好味指數：(6.5/10) 烏冬煮得淋咗少少😢不過生牛肉份量都ok，都幾淋🤔 湯底方面我就覺得味道都ok嘅，椰香味比較重😚不過我就覺得食完有小小頸渴🤷🏻‍♀🤣 . 後記💁🏻💁🏻‍♂ 計埋加一後價錢都幾貴😭 
ok	午餐時間 今日午餐嚟左呢間亞萊泰食，等左15分鐘左右，有卡位坐！ 叫左一個咖哩豬扒飯、香茅雞扒，加多碟菜芯同春卷！ 咖哩豬扒上碟已經碎上，唔洗食得咁淪盡，咖哩汁味濃唔辣，配落白飯度一流，豬扒略嫌鹹咗少少，整體都唔錯！ 香茅雞扒配左個唔知咩汁（似燒汁咁），雞肉嫩口不過鹹得濟！ 碟菜心好細碟🤦🏻‍♀️加左$12得幾條，下次唔會加！ 春卷入面係粉絲嚟，炸到濃左少少😥一般般。 紅豆冰好濃嘅椰汁味，基本上似椰奶多d，而d紅豆未煮到爆開，我覺得大x樂好飲d。 
cry	間嘢越嚟越差 開頭去幫襯啲嘢都大大份，大件夾抵食。48蚊都算收得中上，而家啲嘢食愈整愈細，愈愈縮水 連茶碗蒸都要加十蚊買，好多配料都冇曬，越嚟越唔抵食，（ 因為堂食仲要加一）啲嘢又細咗咗。 同埋明顯感覺上啲嘢比以前冇咁新鮮， 啲嘢好似喺廚房度焗埋，埋整埋整埋咁， 擺咗好耐先得出嚟。 今日同朋友嗌咗個海景當同牛扒定食， 嗰啲飯就彼得好少，雖然可以添食但係有d煩。 好似海景當咁 第一次啲飯畀得少， 咁就可以慳番po上面嘅刺身， 個份量一個女仔都唔夠飽。 牛扒就有進步食落冇咁多斤冇咁鞋口，但係啲 餐前小食 明顯少咗好多， 有啲唔抵食物價高漲乜都貴😂😂 我哋仲叫咗個明太子雞翼，啲雞翼滑都未剝走， 面頭仲要好多地方係焦嘅， 干巴巴都有啲難入口。 
smile	愉景灣必食 🤩 Weekend 或者放假都會想行開下，relax 下，hea 下，chic 下咁（講緊嘅唔係飛去另一個地方去旅行，都唔係撘船過大海去澳門嗰種，而係留港消費）去d靜中帶旺，唔好太隔涉、偏僻嘅地方。  所以去愉景灣行下，都係一個唔錯嘅選擇😄  而我嚟親呢度必去嘅餐廳一定係「ZAKS」 之前會因爲喺度坐outdoor 可以睇到Disney 嘅煙花，同埋一到傍晚，餐廳就越來越有氣氛，咁當然呢度嘅食物水準亦都好好啦！所以好鍾意呢度⭐️  所以之後嚟親愉景灣，無論係日頭定夜晚，我都一定會嚟呢間餐廳食飯！推~推~推！👍🏽 
ok	2018-10-17 九龍城除左泰國菜多之外，糖水舖都一樣非常之多，要突圍而出一d都唔容易。而家西式糖水愈開愈多，中式糖水淨返都唔多間了😖😖 今日係九龍城食完飯之後，黎左合成買左碗腐竹百合清心丸返屋企慢慢品嚐🤤🤤。 腐竹百合清心丸，價錢都係$34蚊，不過因為外賣，所以要加多1蚊。 腐竹味好重，大部分既腐竹都已經煲爛哂，但面頭都有幾片大塊既腐竹，咁樣食落去，非常之有口感👍🏾👍🏾👍🏾👍🏾 而清乜丸，雖然我唔知係咩黎，食落去無乜味，但都幾有𡁻頭。只係略厭糖水太甜
cry	失望 失望 首先入到去，2個員工包緊餃子，正常啊！ 1個員工係廚房做緊野，正常啊！ 一個係收銀位睇緊電話. 坐低左5分鐘，都沒有人來招呼我，舉手都無人睇到，直到我叫唔該，終於有人應我 我叫左個白菜鮮肉餃，加一杯豆漿. 豆漿應該係支裝豆漿倒出來，微酸. 等左大概20分的先有得食個10隻餃子， 如果繁忙時段，我絕對諒解，其實只不過係下午5點鐘. 間鋪得5檯客，都要等咁耐？  一來到見過賣相都正正常常， 點知一食勁重草青味，即係菜未熟透. 肉味幾好，但成個平衡已經無哂.  小插曲，咁岩有一對情侶搭檯， 佢地分別叫左香菇鮮肉餃，菊花蜜， 2樣都無... 眼見個種無奈.... 
smile	十分不錯的雞煲🤤 呢排想食雞煲 於是就去左呢間試下 佢個位置都幾入 入面空間都好大啊 我8點去到都唔洗排隊就有位 岩晒我呢啲唔鐘諗排隊既人 點左佢招牌雞煲 等左5-10分鐘就上到黎啦 因為朋友唔食得辣就點左微辣 不過都真係唔夠辣啊 想食辣既就要點高幾級 雞煲好有麻香 好開胃 雞好入味 皮唔會好肥 好食！而且佢分量岩岩好 仲可以再點其他野食過下打邊爐癮 食完雞煲落雞湯 唔想太咸可以加多點湯 點左雪花肥牛 好正推介 牛好有牛味 好腍 仲叫左豬紅 魷魚 同雞煲好夾 仲可以點蔬菜 每份都係大概$30 菜吸左湯既味都好好食 不過菜份量好多 有點超出想像 如果人少就唔好點太多啦 呢間雞煲唔算貴好抵食 環境又好舒服好乾淨 啲間隔闊落唔會話同隔離好逼 連我平時細食今次都食左好多啊 不過因為今次人少好多野都試唔到 下次會再黎 
ok	經得起時間考驗 成7年幾前我仲讀緊預科嗰陣突然興起frozen yogurt 呢樣野 嗰陣喺銅鑼灣返學 好快就接觸到呢啲潮食 有一間已經執左嘅froyo舖仲可以俾客人自己唧froyo同加所有toppings 好好玩  yo mama嘅froyo喺當時已經神枱位置 同crumbs一樣兩間都係我最愛 yo mama froyo質地結實 toppings質素高 尤其mochi crumbs就偏酸啱晒我口味toppings都好尤其係house crumbs 呢間yo mama喺ifc角落頭位 通常晚上9點幾去食都唔使排隊 呢期有salted caramel味 幾好味 雖然唔太食得出有鹹味 原味一直都出色 好正 藍莓同mochi店員都俾左好多 大滿足 
cry	05-10-2016 同朋友兩個人食完午飯去食甜品 叫杯Cappuccino, 等左20分鐘都未上. 黎到係勁多奶, 以為飲緊LATTE 朋友叫左心太軟, 佢話好味. 我叫左伯爵梳乎里 earl gray soufflé, 食左兩啖, 口感好濕. 我問個職員係咪UNDERCOOKED. 佢拎番入廚房再出黎話廚房話無UNDERCOOKED, 係咁樣係濕身. 我話我去其他地方食梳乎里都無咁濕. 佢唔打算再焗/換比我. 我知梳乎里唔係乾身但都唔係咁濕囉. .
smile	平靚正意大利菜🇮🇹 訓完宴覺，同男友兩個懶癌末期長期病患者又懶得煮飯食🐷𓃟最重要係連雪櫃都冇餸，甘先死😑所以就決定左落樓下食，而宜家又係糧尾嘅原因，大家一致決定去食薩莉亞🍽🍽🍽 呢個鐘數都幾多人下，好彩都唔洗等位，很快就有得點餐啦，不過服務員就好似唔係好夠，叫左好多次先有人黎寫單。 我呢個海鮮愛好者，就一定會叫魷魚🦑🐙架啦，仲有黑椒蜆，pizza🍕，雞塊等等兩個人都幾食得下😳 食物不失水准，甘嘅價錢食到甘嘅食物算係唔錯，一輪戰鬥之後解決曬檯面嘅所有食物😎兩個人飽到捱係墻度掃掃肚子，飲翻杯水休息下，簡單方便快捷嘅一餐就甘解決左，最緊要係平靚正啊🤩🤩🤩 
ok	最愛的鰻魚! 今日同好姐妹聚舊, 即興決定去ISQUARE 搵野食, 大家都係鰻魚愛好者, 就決定試呢間久仰大名既餐廳. 之前真係多人排隊到放棄左... 大概12點半到, 排隊既人未算多, 我地等左5分鐘左右就入席 女生以少食多餐為法則既情況下, 我地叫既野都打算SHARE食. 分別叫左 鰻魚重。特大 @ $258 個鰻魚飯係等得特別耐, 如果熱辣辣送到會更好. 個汁比較少 較為乾身,  鰻魚同飯個量都好足夠2個人SHARE食! 同埋 鰻魚燒玉子 @ $68 蛋煮得好Juicy, 但係鰻魚味略微不突出. 勝在環境舒服, 侍應都好留意在場既人士呼喚. 提提大家, 係無 +10% 服務費架~
cry	劣質餐廳 劣質服務 見有新開餐廳，諗住試下，點知未試過食野會食到一肚火。 叫左一個豚肉鍋，先來一客三文魚刺身。無人俾豉油你，要叫先有。好，我當你唔記得。 之後個鍋黎左，望樣係 okay，點知一食，湯是凍的。菜，唔止凍，仲生生地。呢 d 鍋，一向都係先煮熱，d 餸熟左大半，熱湯上，放係個細燃料架上面係熱住咁解，係唔可能靠呢個細火整熱同熟個鍋。 同個侍應講，佢只係拿去擺埋一邊，諗住用個細燃料架熱住就得，又係度搞下搞下個鍋。 離晒大譜！個客唔洗食㗎！個鍋放上個火爐度熱一熱就得㗎啦！依家 d 食物俾你咁玩既咩？識唔識煮野食㗎？ 成件事完全當個客無到，連基本煮食如何奉客都唔識！ 食寫係食落肚，呢舖真係食唔落。食野唔單止食物，但有服務。完全無人想理會你。 成個餐廳上下，完全符合唔到基本既飲食界服務的基本要求，點可能俾個客食凍又未熟既野！做食店點可能唔理食物質素？ 呢間野，唔係零分，係負分！ 
smile	出色小店！ 荃灣小店愈唻愈多要突圍而出, 我覺得裝修佔好大比數, 今日經福來村去愉景新城, 經過依一間叫初見創作料理, 好似店名一樣第一眼就好吸引, 裝修好舒服！我地望左menu選擇好多, 價錢由$50-$100都有, 我同老公今日分別叫左板燒雪花牛配素飯同初見特上漢堡包, 個雪花牛一上隔離枱都忍唔住係咁望, 牛肉份量超多, 有返少少厚, 一煎d牛油就咇哂出唻, 未食已經聞都好香, 肉質好淋, 唔使點用力咬已經溶化哂, 配白飯絕對一流！老公既漢堡包都唔少野, 薯條新鮮即叫即炸, 漢堡包入面隻蛋半生熟, 加埋熱喇喇既漢堡扒, 個份滿足感好難形容！menu上仲有好多野食都好吸引, 絕對會再幫襯！ 
ok	估唔到喺香港都食到緬甸菜 Mohinga 以前喺勝利道買飲嘅時候都已經有留意到呢間鋪頭，不過當時見到鋪頭細細，而且門口仲有人等緊位添，咁就梗係即刻要立刻放棄啦！不過原來佢哋近排開咗間新鋪喺勝利道附近，差幾步路，而且店舖又要大好多會坐得比較舒服，即刻俾咗個誘因小編去完左個心願丫！ 上網睇返資料先知原來店主係一個中緬混血兒，所以先會開一間緬甸菜嘅鋪頭👏 🍴Mohinga鮮魚濃湯米線 呢一碗鮮魚濃湯米線係店舖嘅招牌菜。湯底係由大量嘅唐蚤魚加唔同配料同緬甸菜最重要嘅黃姜薑煲成。而個米線方面店主都係用返緬甸個邊嘅米線。至於啲餸方面就有黃豆餅、豆卜、雞蛋、魚片同大量芫荽。 首先個魚湯方面，口感就唔似平時飲嗰啲咁順滑會好似有啲渣咁樣。雖然湯底本身就落咗啲黃姜粉落去，但魚湯個鮮味依然都好重。而且本身湯底裏面加咗啲魚露喺度，所以味道層次會再比較豐富少少。至於個米線方面就比起平時食到嗰啲幼少少，但就非常掛湯，不過個人就略嫌隻米線煮得太過淋。而個豆卜同魚片個人就覺得比較一般，唔算話太過特別。不過個黃豆餅食落都幾有驚喜，黃豆餅整得非常之脆口，而且裏面仲有好多黃豆添，味道亦都好特別。而且喺米線上面加左大量嘅芫荽令到湯底嘅味道就更加豐富。 🍴緬甸羅望子特飲 孤陋寡聞嘅小編真係從來都冇聽過咩叫做羅望子，好奇嘅小編就梗係要即刻叫一杯嚟試吓啦。店員就話飲品入口會酸酸甜甜咁，咁小編循例都要上網check下原來羅望子又叫做酸豆。 飲品入口確實如店員所講的確係酸酸甜甜咁，非常之消暑解渴。不過飲真啲又覺得其實同酸梅湯嘅味道冇乜太大嘅分別。所以如果天氣真係好熱的話，叫一杯羅望子飲確實係超級適合呀！
cry	圖文不符 都唔係第一次，想食返粉紅佳人原本嘅味道，但偏偏次次都令我失望。  餐牌上嘅相是咁的。 紅色架嘛？！  但實物係咁樣： What?!又變左粉紅色？自問由2003年左右開始食金滿堂甜品，一直對佢嘅出品都幾有信心。  但偏偏呢個粉紅佳人（$36）已經開始變左味，冇左原汁打成沙冰，而係加左奶，可能人人口味唔同，我只係想要純果汁版本。  見到餐牌張相，再加上之前試過有改左版本，今次order前都問定係咪同張相一樣，被告知「係」之後就安心叫啦，結果再一次失望。  除此之外，內裡配料都可以。  手作芋圓（+$6）都有少少出入，都冇心型，係全碗都冇。 
smile	大份高質泰國菜 呢個位置原是另一間泰國菜 但新開既同樣係泰國菜 見入面都坐無虛席 決定一試 食物款色有好多種 好多都好想食呀！ 第一款叫左招牌黃咖哩麵包軟殼蟹 份量好大 蟹亦唔姑寒！ 烤過既蟹好香脆 而黃咖哩味道濃郁 好香好正 點麵包食停唔到口！ 第二樣叫左個馬拉盞炒通菜 好香 幾夠獲氣 第三樣上既係月亮蝦餅 份量大到嚇親我啊 以為係小食點知咁大盤 好開心呀 外皮鬆脆唔油膩 入面好足料 真係見到有啖啖蝦滑 推薦！ 甜品叫左芒果糯米飯 椰汁幾香濃 略厭飲比較實正硬 冇左糯米軟糯既口感 但整體都唔錯！ 最後好中意杯飲品百香芒芒 個芝士奶蓋好濃郁啊！ 同下面芒果沙冰甜甜酸酸好襯 而芒果係啜到果肉架！ 第一次試呢間泰國菜 覺得好高質 價錢亦都唔貴 所以下次仲想試下佢啲炒粉麵飯
ok	服務好 因為住附近所以成日都落街食野，有時想去食打邊爐又想任食既就會黎依間，雖然食物種類唔多，但勝在平得黎有肥牛食。所以得每次黎都想試下食唔同既肥牛質素，無論肥瘦既肉都好有牛味。此外仲有熟食既部分會推介個咖喱牛腩，岩晒一黎到太肚餓但d水未滾既時候即刻食。最令人值得回頭既係全部既店員都用心服務，見你有bb會考慮到座位安全，見你d豬同牛就黎食晒就會問你添唔添。而且店內優惠好吸引，只要你食夠一定既金額同儲夠印仔就可以送多一次任食優惠。 
cry	垃圾服務垃圾質素 星期日晚八點半，人唔多買外賣唔使排隊，仲有兩三張空枱，樓面位哥哥仔好得閒冇嘢做，問佢可唔可以落單佢話要等等，收銀嗰位小妹妹做到西曬面，落單又係佢出餐又係佢，俾我都西面人之常情，入少少煮野食位另外有三位員工，三個都好得閒有一個仲得閒到可以食嘢，但係四位員工（計埋樓面）都冇一個幫個妹妹仔，最後結果係妹妹仔幫我落錯單，我都做飲食我收工返嚟都好攰，望到呢班人即刻唔想食，最後等左足足兩個字先拎到碗啱嘅外賣走，返到嚟打開望吓，唉，水汪汪既紫米，仲差過波仔個叮叮紫米，芋頭一大舊，芋圓得幾粒。 
smile	點心出色 唔係第一次黎呢間飲茶，之前試過食過幾次，都覺得點心幾好錯，質素幾好。 但由於呢間星期六日既點心全部係正價計，所以我地都唔算成日黎，因為正價計都幾貴。 我地兩個人叫左６個點心。  煎蘿蔔糕 沙律明蝦角 炸雲吞 黑松露素餃 鳳爪 上湯鮮竹卷 幾乎每一樣都幾好食，特別係黑松露素餃同上湯鮮竹卷，比其他地方都好食（黑松露素餃內係淮山的料，暫時未見過其他地方有）。 不過酒樓人手的明顯不足，無論是加水定埋單，都要等好耐，而且傳點心既姐姐服務求其，一Ｄ都唔似係收咁貴既酒樓服務。 
ok	小食👌🏼其他點心一般 小編已經第二次黎呢度食飯皆因屋企人係呢度常客。但小編極度唔like黎呢度食晚飯，油膩到一個點呀 食完一定痾囉 但中午點心都ok既，最喜歡佢地既白飯魚真係好鬆脆好正，椒鹽鮮魷都係極度推介 雖然價錢唔太貴但呢度地方太細人太多、真心唔chillax、寧願去遊艇會or馬會好過。  但不得不提呢度既bar反而唔錯、幾舒服、小食好味，雖然小編唔食牛但屋企人次次都order牛柳粒因為真係好正wor 順帶一提呢度d接泊車位雖然好多但食飯時段都好多人泊車所以最好提早少少去費事行餐死至有車位啦 
cry	服務態度加難食  去到無人招呼，要自己搵位 之後落單落左好耐，催幾次都無跟 等左半個鐘先黎得兩個前菜加一個熟食 有一台遲過我地黎20分鐘都有餸上台 服務態度愛理不理 黑口黑面 結果頂唔順 連叫左既小籠包同賽螃蟹都唔要就埋單走人 埋單先黎上菜可以過份小小 重點係全場得幾張台 上菜速度慢， 碟京蔥爆牛肉咸到我以為食緊鹽 兩個前菜，不過不失 
smile	熟成風味 油麻地一帶出名多餐廳左穿右插每條街都有各式各樣既餐廳今次向高處發展去大廈既高層食飯.揀左比較晏既時間食為免同人迫,餐廳位於大廈23樓最高層望出去都無太多遮掩. 打開餐牌有dinner set或散叫,每一條course既選擇都幾多睇睇下見到餐廳竟然有熟成牛扒食即刻點左一份再另加一款意粉同甜品. 熟成牛有3款同有3種安士揀按每安士定價,今次揀左10安士美國特級安格斯熟成西冷扒.牛扒肉質好厚實medium中間帶鮮嫩粉紅感覺十分晶瑩,外層用上鐵板烤熟帶出深深既紋路,肉味比平時牛扒香濃質感更鬆軟唔洗額外調味平身肉味夠香. 龍蝦尾牛肝菌龍蝦汁扁意粉龍蝦肉爽彈,估唔到濃蝦味都幾濃龍蝦汁夠濃意粉吸晒龍蝦汁既香同鮮味口感又煙煙靭靭好好滿足. 甜品點左朱古力心太軟拼柚子凍,心太軟中間切開朱古力漿流出朱古力漿甜加上配送既莓類水果岩岩好中和莓既酸味,柚子凍口感奶味香似雪糕唔太甜. 
ok	推介中式小菜店 同屋企人食飯 西式中式菜未必岩佢地 就搵左呢間中菜館！夜晚7:30食等左成9個字先有位！好多人黎食飯！   首先點左個水晶肴肉 我好中意食水晶肴肉 基本上我入得間餐廳見到有呢味菜我都一定會點！呢味水晶肴肉賣相好好 但食落 我覺得整得韌左少少 吾夠淋！但系抵食既呢味菜！ 跟住叫左個山東手撕雞！老實講賣相有d遜色 但味道系吾錯既！份量又多！手撕雞都整得入味 如果賣相好番少少錦就好喇😋😋哈哈 下次過黎試下其他菜式！🤣再同大家share ! 
cry	服務好差,等餐時間好耐，價錢極不合理 一家人去咗食晚餐散叫咗幾個小菜點知之後就發覺出事  1. 明明叫咗幾個小菜, 佢就幫我落咗半席嘅套餐, 啲餸上枱我哋先至發現錯，然後我哋同佢講番出錯咗， 佢仲希望我哋可唔可以要返半席嘅套餐， 因為佢話驚畀經理鬧, 我心諗你啲價錢又唔合理，服務又差， 仲要我夾硬揀貴啲嘅餐，梗係唔會啦。  2. 理論咗一陣(雖然我唔知要理論啲乜), 佢哋改返之前我揀嘅幾個小菜, 點知等咗一陣先至發現有留咗個飯, 我就即刻叫番個經理同佢講，你寫漏咗個飯。 佢哋態度已經好惡劣。  3. 小菜嘅量, 同埋佢個價錢, 完全唔合理， 不過呢個見仁見智， 如果你鍾意畀200蚊 食一個好少嘅燒味雙拼(大約出面舖頭3-40蚊左右), 咁呢一點你可以唔洗考慮.  4. 有一個小菜好耐都唔嚟, 吹咗好多次都唔出, 成日就話就嚟到, 仲有三四分鐘, 就算唔計之前我等嘅時間, 由我第一次催佢，到佢出菜差唔多用咗半個鐘。  以後都唔會再嚟, 相信大家都醒目. 
smile	多年風味小店，始終會食返 記得好細個行過明記，覺得係舖頭內傳出黎既牛味好「供鼻」，但由中學開始都會食明記，發覺佢裡面係風味多d 細個仲會叫清湯，清湯話係無牛（不肯定）照顧唔食牛既客，但如果叫多色=多腩汁，好香濃！佢地既述語好得意：  細雍=雲吞麵（個個知啦） 牛=牛腩 ， 大餅=魚片，骨=魚皮，加底/加面（加餸），淨食=淨雲吞，「long」起=乾撈 我叫左牛腩米加底加骨（另上） 27蚊一個lunch邊度搵！ 牛腩半肥瘦，牛味香濃，唔似出面個d甘老甘鞋，魚皮就係外邊交貨，但非常脆，最正既組合係辣椒油，不過我唔記得影，佢個辣椒油大家不妨一試，沒得買，香辣得黎我覺得有炸蒜味甘，好惹味！ 最親切係夜晚有個無敵叔叔做樓面，佢日投有時做廚，夜晚樓面，好親切，我試過帶唔夠錢佢都會體諒你下次先比，小店先有既味道！
ok	不過不失 比較早食晚飯既一日，我地食飽飯後隨即走到附近尋找糖水店，剛好記得媽媽講過附近有一間中式糖水幾好味，咁就一於去媽媽講個間喇！ 亦即係御記喇！  我叫左熱合桃糊 (每次去中式糖水店見到有合桃糊/露，我都必定會選擇的) 講講今次我係御記食合桃糊既食評喇！ 質地ok，不會太稀或太杰； 味道未去到有種嘩一聲既感覺，合桃味係有，但如果再濃味少少就更好！  朋友叫左椰香紫薯露，紫薯味道ok；至於白色既椰汁就一般了。  總結：以長沙灣區既甜品店黎講，價錢同味道都可取！雖然味道唔算太突出，但我還是會再來試第二款糖水的！  順帶一提：如果店員親切主動d相信會更好！ 
cry	沒有瑞士汁牛河 中午，本應想食乾炒牛河，去了附近的太興，就來到西灣河這一間。看到餐牌沒有瑞士汁炒牛河，本應就想離開，但肚餓，就坐下來叫咗個叉油雞飯，成為$68 ，點知一來到，叉燒是粉紅色的，啲肉好銀，油雞少，又冇乜肉，竟然夠膽死收人$68 ，我發誓我永遠都唔會再去幫襯。有乜理由最出名嘅瑞士汁炒牛河竟然會下架，仲有侍應嘅服務態度真係好差，我入咗嘅時候，餐椅好污糟，都冇人抹，要我自己去抹，加上餐枱同餐椅距離太高，坐得極之唔舒服，我寧願去附近茶餐廳食飯好過。 
smile	有無試過對住青馬大橋食雞煲？ 今日同男朋友黎珀麗灣浪漫一下 朝早行完沙灘 夜晚緊係要醫醫肚 最鍾意食雞煲既我 緊係一早已經望到呢間野  叫得雞煲王 應該好有水準😎 去到門口果陣 見到好多燈飾 好靚 望入面好似一間普通茶餐廳咁 雖然無華麗既裝修  但又感覺十分地道  可以揀坐出面同入面 出面雖然可以睇到多d風景 但實在太熱啦 我就揀左張可以睇到青馬大橋既卡位😍😍  哇 對住咁靚既橋食雞煲真係第一次呢 餐廳入面既電視 仲播緊一d 90年代既歌既mv 聽落竟然同食雞煲又幾夾喎 一黎緊係叫個雞煲先啦 呢度個雞煲叫奇味雞煲 無辣不歡既我 緊係叫左個大辣 雖然男朋友唔太食得辣 但都迫佢陪我食 哈哈 一上台 雞煲勁香 雞又勁滑 辣味調味得岩岩好  呢間雞煲王的確無浪得虛名喎  我地仲叫左肥牛 冬瓜 水晶粉 牛丸 肥牛不錯 十分新鮮又有牛味 食左咁多肉再食冬瓜 比較清新 感覺無咁肥 水晶粉真係推介 吸哂d雞汁 辣汁 超級好味 又有口感 總括黎講打邊爐既配料雖然好味 但都比唔上個雞煲 唔怪得呢度叫雞煲王啦  雖然珀麗灣比較遠 但都值得入黎一試呀😛😛
ok	簡單輕食親子餐廳 身邊越嚟越多朋友做咗媽媽 所以都真係要給力啲分享吓 細路有得玩 阿媽又有得Chill嘅地方 呢個地方對於資深老母一定唔陌生  Mama覺得佢就勝在位置方便 喺正Harbour city 地方雖小但五臟俱全 最正係可以嘆住咖啡  同時實隻嘢 有啲場雖然係大 但唔喺視線範圍入面出現 始終放心唔落  設施係唔多但睇得出木質玩具 同遊樂設施係靚嘢 好過安全性成疑嘅廠厦Play room 其實唔平兼夾限時限刻 又勁多人🤦‍♀  哩度平時原價($100)好似唔多抵  但若果有優惠 半價後堅係$50  又不設時限 咖啡小食亦唔算貴  mocha 不錯喝 小食也不賴 
cry	服務態度差，食物一般 成日經過都無人，所以開咗幾個月都無意慾去。終於前晚因為朋友想試新嘢所以去，成餐飯得我哋一枱，另一枱有個男人應該係媒，因為一條友同老闆大聲吹水，之後又唔洗比錢就走。廣告牌搞卓頭，話日式tapas，其實都係普通日本菜，但份量超小（每碟得两啖），相對價錢就超貴。我兩個人叫咗一小碟豆腐，一小碟芝士卷，一小碟牛肉卷，一小碟得四片薄到透明嘅魚片，一小碟一pat醬係上面嘅烏冬，埋單六百幾，但食完完全唔飽，結果要去第二間再食云呑面。食物水准一般，唔難食，但又唔係好食到拍手。食物上咗，茶都唔比杯。個鬼佬樣但講廣東話自稱老闆嘅人一路說我地叫酒。但因為朋友開車，我地唔叫，佢就比說話我地聽，話唔飲酒就浪費條魚之類。大佬，得個幾片，有幾浪費？跟著又聽到個長面廚師同個矮嘅廚師話，香港人食嘢唔識配酒之類，搞到我地無晒心情。上菜時問個夥計豆腐係乜嘢汁，答唔出，我地叫佢問下，之后答係「配豆腐嘅醬汁」，真係唔該晒。全程無服務，連餐巾紙都無，好似去食快餐。走時，個鬼佬老闆站門口，連多謝都唔講，眼超超。我終於明點解間嘢無乜人黎食！ 
smile	不過不失～中檔壽司～可以一試 終於試到啦～～ 舖頭唔算好大。8點先去都唔係好耐就有位 你話佢貴又唔算好貴。中規中矩 裝修一般。環境都麻麻。地下果層開放式。其實係有D嘈既。 講返食物。其實選擇唔算多。但基本既都有 點左個Set10件+中，大Turo+池魚刺身+蟹肉膏沙律+甜品=差唔多$800 兩個人都夠食既～ 認真～Turo海膽池魚係新鮮好咪既～蟹肉膏沙律超底食～鍾意既一定要叫～不過普通野 其他壽司就真係麻麻～唔好既有～三文魚子～帶子～可以唔洗叫哂錢～差過元氣 最垃圾係個甜品～千祈千祈唔好叫～都成$40-50～去第二度食糖水冇咁嬲～D丸子 Frozen既硬到HighHigh～ 講到服務都係一般～好業餘全無日本感覺～ 環境:真心一般。傾計唔會揀佢 食物:中規中矩。咁既價錢食Turo算好底食 總括:想食吞拿魚，海膽。的確唔錯。但問心真係好一般。如果要等幾粒鐘。絕對唔會食。有D失望既。絕對同日本冇得比 
ok	灣仔靚LUNCH 之選 有時工作想獎勵自己一下，食個靚LUNCH就最好。所以今日同同事去左Bizou。佢有個BUFFET 加MAIN 套餐，係幾扺食。因為佢有個自助APPETIZER，有好多新鮮西洋菜，有NUTS 呀，又HAM , 又有D PASTA SALAD。講真，細食的女仔其實食個BUFFET都夠，但我係大食妹，咁就食完再ENCHORE多次，堅正。但係要留意係佢幾多人架，見到D 人一點先到餐廳就要排隊擇個APPETIZER 囉。 之後就係個MAIN，我揀左豬肉三文治，有薯條同沙律配菜。其實我以為佢係一舊豬扒，點知原來係豬肉絲，味就OK，但係就有少少難咬開。薯條就OK 啦，都香口新鮮的。我個同事食個ROASTED CHICKEN 做MAIN，我偷食左少少就覺得好好味。煮到剛剛好，唔會老，又入味，我下次都想試。 最後仲有個甜品吧，有四種生果，包括WATER MELON, pine apple 啲簡單野。仲有D LIME LEMON TART，雖然款唔係特別多，但係以咁的價錢仲可以任食喎，我都覺得好OK 0拉﹗ 總之我係幾推介呢間餐廳架﹗食完仲可以喺PP 行陣，真係啱哂我地D 有時想高貴少少的打工蟻民，平衡一下心理呀﹗ 
cry	等左成個幾鐘 4個人去食dinner 叫左兩個set同一個plasta 但點知d 野食成個半鐘都未黎 要吹左3次先黎 仲要個set b 完全唔知食乜 什麼" 蘇格蘭珍寶帶子" 得個4粒帶子仔...同個5毫子差唔多大... 完全失望 個杯set dinner 跟house wine... 一飲就知支wine 開左好耐啦... 仲有...因我地吹得太多次...d waitress 行過都"w" 晒頭...唉... 最後...值得一贊既係環境係ok 既... 
smile	沙田高質西式lunch 係沙田食野來來去去都係新城市廣場到揀。不妨行多幾步路去隔里商場嘅 Beans食。呢到環境幾舒服，適合同朋友lunch date 傾個計。 我叫咗個黑松露軟殼蟹意大利粉。黑松露味幾香，而且個軟殼蟹份量慷慨，炸到脆卜卜又多蟹肉，絕對唔會得d炸粉，好食！Lunch Set 仲要包埋野飲添，抵晒啦。 加多25蚊仲可以食埋佢嘅 Daily Special cake。蛋糕present 得好靚，食得又睇得。絕對值得加。 
ok	人山人海太平山 星期五晚上山頂食飯, 以為可以舒服睇下夜境食餐飯, 原來山頂迫過mk, 而山頂餐廳就人山人海, 預先訂檯都坐得迫係2人檯, 全程要攬住個袋食飯 叫左個seafood platter, 有套餐既, 但冇咩胃口, 食唔落, 不過散叫其實埋單差唔多, 只是食少左野, 豬左啦! seafood platter有6隻oyster, fresh好味, 有幾隻蝦, 蟹腳都算新鮮, mussel 之類就一般般, 其實以seafood platter計都幾行, 飲左杯cocktail, 唔記得影, 張檯好迫, 放左呢盤野完全冇位, 因為個盤真係大 叫左個印度烤雞, 幾好味, 真係烤得幾juicy, 好味兼幾正宗 Lava Cake好味 整體食物ok, 只是坐位太迫, 人手不夠又多客人, 應該短期都唔再黎, 收費5星, service3星, 坐位迫到死死下衰過茶記0星,
cry	看好評後，不似預期 提早一月預約Bay's kitchen & bar慶祝母親節，我們一家準時到達，看環境感覺良好，第一時間睇睇有咩好食，未去前都預左唔會太多選擇，簡單來說有5 個食物區，熱葷同冷盤擺放一區，串燒壽司沙律一區，生蠔一區，粥粉，扒類一區，甜品一區。😊  熱葷同冷盤擺放一區，係失望，野食唔係難食，但比預期略差，因為個人應為如果選擇少，質量應該會較好，加上食評都好靚仔。。但真係唔得。☹  串燒壽司沙律一區，普通，沒特別。😐  生蠔一區，最好，美國同愛爾蘭生蠔，滑爽，好味，值回票價。👍  粥粉，扒類一區，沒有係呢區拎過任何野，因為見到澳洲和牛已經唔開胃，生到好恐怖(無影相)，真係好唔掂!🤢🤢🤢  甜品一區，因為有Movenpick，所以無得輸，其他甜品可以既。😗  最後服務，由於人手不夠，加有些服務員真係好生手，希望公司做多些training，真心忍唔住想行入去幫佢地做埋。。。  收費每位488有75折，埋單每位都要4百幾，其實出面有好多酒店都可以做到呢個價錢，無需要咁遠去深井，所以如果保持人流希望認真去改善問題同食物質素。謝謝! 
smile	味道唔錯嘅米線鋪 呢間米線之前都有食過，前一排應該轉咗手改咗名，前幾日去咗食，味道雖然比以前有分別，不過整體嚟講都唔錯，幾好食👍🏼  米線我叫咗番茄酸辣湯底，配豬耳大腸，份量都幾多下。個番茄酸辣湯底之前冇，原來係新嘅。配料有好多肉碎😍米線比一般米線鋪嘅幼，個人食開譚仔，所以口感唔太慣。餸方面都唔錯，豬耳夠爽，份量都夠。  另外我再叫咗墨魚頭小食，價錢少少貴，不過個墨魚頭辣辣地而且好爽口，份量都OK，值得一試👍🏼👍🏼 整體嚟講，味道都唔錯，價錢比一般米線鋪貴少少，值得一試。 ps原來佢有送野飲優惠 
ok	不錯 同朋友想試吓流浮山嘅海鮮，就試吓邦記。食咗佢哋嘅象拔蚌同芝士焗龍蝦伊面。 佢哋嘅象拔蚌有得用湯沾熟佢，都幾好食。當然都有得生食啦 輪到芝士焗龍蝦，芝士份量好多，有少少蓋過龍蝦味。但是都OK。
cry	中伏了 早兩日經過見到佢話有羊腩煲，見天氣凍凍地就去試下啦！叫左個羊腩煲同雞煲，兩個都唔跟飯既所以單叫左兩個飯。 先講羊腩煲，羊肉係有羊味既，不過就食唔到五香味喇，至於羊肉份量大約左6小舊左右，個煲底稀左d，整體味道唔濃郁，唔推介。 到雞煲喇，煲底唔稀喇，味道都可以的，但好多碎骨..根本上每啖都有d碎骨..口感很差勁、唔推介。 然後食到尾聲，見佢餐牌推介「爆脆」既三件響鈴，講到咁吸引就試下佢啦..點知黎到，中伏..無論賣相、味道定口感..無樣得....仲要$12！？認真：唔好試呀！ 後尾見到有人叫雲吞皮好似好吸引，又試下佢啦！個樣真係幾吸引，不過一送到後佢既賣相..d沙律醬完全唔知佢想點..食既時候沙律醬都太多囉，有點阻住。加上一揸上手..唉..油到爆...食完係油到唔舒服架...唔推介..唔好比佢個樣呃左呀..... 三個人食完離開餐廳，有種中伏的感覺..問心好少評咁低分，不過認真難食...真難食呀...抱歉😢  但有點要讚的是，員工服務態度很好！
smile	粉嶺星期日午餐？有機會會再嚟！ (呢份係一篇好主觀嘅食評，而且廢話比較多。如果你覺得我同你係同一類人，咁呢份短評先對你有用。) 小弟住觀塘，仲讀緊書，所以嚟粉嶺機會真係唔多。咁今次嚟參加一個純素甜品班，所以入到粉嶺 。咁當然方方便便喺粉嶺食餐午餐再去上堂啦，咁就openrice咗呢間嘢，見佢唔算好貴就去試下。唔太鍾意影相所以冇嘜相睇，唔好意思。 *** 今日星期日中午12:30去到，唔洗等位，當時仲剩一張空嘅四人枱。店面行三個人，主要兩個女職員，另外有位叔叔，應該係經理掛。毒Ling一個畀人帶去最近洗手間嗰張枱，要求換位，好采有其他空位都有得換 ，咁職員好似有少少無奈咁拆咗張四人枱畀我 。 點咗個午市套餐，唔洗等好耐就嚟啦。先係粟米忌廉湯，湯係soup of the day冇得你揀嘅，碗湯好夠熱，質地幾綿，粟米味偏淡，我幾like。但係湯落枱嗰下冇底碟，之後職員先即刻放返底碟喺枱，再將碗湯放返上去底碟到。若果會注意呢啲細節嘅朋友或姐會介意，而我當時就有少少咁點丁介意啦。隨即嚟埋兩塊蒜蓉餐包(烘)，微脆，雖然有少少咁多硬，去到呢度都唔錯嘅。 包同湯未食完，忌廉闊條麵就嚟啦，份量唔會太少，配菜有菇同蘆筍，忌廉汁有煮融咗嘅藍芝士同洋蔥。由於忌廉嘅關系(雖然忌廉汁唔會好多好多好多)，成碟麵都會好熱。比較細食嘅朋友或姐可以叫佢少汁/少cream，個汁雖然都幾香幾好味，但食到後尾會有少少滯。建議：若果大家有閒餘時間，想放慢食lunch節奏，最好叫佢將個主菜叫起，等你覺得啊差唔多啦，先叫佢上/煮，事關佢by default落單就係煮我估，所以我湯同包未食完，佢麵就已經到咗啦。 當我開始食食下個麵，個場就full啦 ，唔知係咪店員察覺到人多，所以都調凍啲個空調，嗰時我已經出咗汗，事關個忌廉汁凍咗冇咁好食，我嘗試喺佢熱拿拿嗰陣食，仲有先前碗湯都幾熱下。 食晒啲嘢，咁上下啦，職員當然就問我飲咩啦。「凍檸檬茶走甜，唔該。」咁杯茶都幾靚，檸片有一半高於杯身，沿住杯邊彎彎哋一塊疊一塊，垂直咁插喺冰層，冰啱啱托起啲檸片；冰粒細細細粒，佔杯容量幾少下，有5-7粒左右，可能佢哋都知個杯細 ，所以冰唔落咁多啦；茶色算係清透；透明玻璃窄身杯撞黑色飲管都幾好睇。茶味尾味帶甘不澀，走咗甜味所以都幾清新，唔錯。 。 另外，原來佢凍飲糖水本身就係分上，睇其他枱之後先知，咁你就可以自己調節甜度。關於檸片擺法方面，水準其實唔太穩，我見其他枱嘅檸茶檸片未必有我嗰杯 。仲有，想環保多少少嘅朋友可以主動叫佢走飲管，店舖唔會主動走飲管，我見佢冰細粒又唔多，可能走咗飲管飲都唔會好麻煩。 環境方面。衛生驟眼睇ok，簡約裝潢，燈光偏暗，門口玻璃都係暗色，我都幾鍾意呢種暗暗哋。嚟緊新年，牆身當然掛有HPNY、恭喜發財啦。店內有洗手間，仲有塊橢圓形鏡畀食客照下。 喺聲音環境方面，由於廳面幾細下 ，而且格局大概是正，好應聲，店員造成嘅聲音會好明顯，如果敏感嘅朋友就唔會咁鍾意啦，例如店員大動作，放托盤、放餐牌、拿餐具、執枱、收銀機都會有好多「雜聲」，事關店員都好似做到有啲趕。 喺格局方面，一入店，左手邊一直排落去就係5張4人枱，到尾就係吧枱；右手邊就係3張2人枱 + 1張4人枱，到尾就係洗手間 ，兩邊枱都係拍牆；中間係過道，細店嚟講，坐位唔算逼迫，但會有店員喺過道係咁行嚟行去，睇你介唔介意囉~ 我覺得都ok嘅。 最後埋單：$65一碗湯、兩塊烘餐包、一碟麵、一杯凍飲，加一10%，進位總共$72。 間舖地址係聯安街43號地面舖，喺豪宅對面，即係近街市嘅果面街。 
ok	Lunch set抵食 美孚開左間新嘅高質日本菜 食lunch set唔洗加一都幾抵食 一行入去有條長長走廊 好似行高級路線 不過其實間鋪咁多位 可以枱同枱中間留多d位 咁會坐得舒服d . 每個Lunch set都有沙律 蒸蛋 面豉湯 泡芙一粒， 蒸蛋好滑唔錯👍🏻  我地叫左唔同嘅set： 牛柳石頭鍋飯 不過不失 北海道魚生飯：有三文魚 帶子 油甘魚 刺生都好新鮮份量足夠 中間仲有隻溫泉蛋 撈飯食好味 便當包括炸蟹餅（食完無影相）三文魚刺身好厚切 仲有生同熟嘅吞拿魚壽司 食哂真係超級飽  呢間開左無幾耐 希望可以keep到個質素啦
cry	服務態度差 蜆唔新鮮之餘好多沙 服務態度超級差 要左個鮑魚雞煲加沙白蜆 頭一碟沙白蜆超好食又新鮮 諗住叫多幾碟 點知叫咗五六次都唔肯上 勁敷衍我哋   幾經辛苦 啲蜆終於上到 一睇就知蜆嘅質素唔同咗 全部都開晒殼先送上嚟 搞到一放落去火鍋度即刻老晒 難吃都痴線 仲要每一粒都有好多沙   加多兩三次就同我講話冇晒蜆 但係嗰陣時先2140 蜆又俾得唔多 一碟得個六七粒 客又唔多 夜晚10點都未到就同我講冇晒蜆？？？？ Are you kidding me?？ 仲要我地加咗好多嘢食 唔係齋過嚟攞着數囉！服務態度好少少得唔得？ 
smile	菜飯100分 又係午飯吾知食乜時間, 同事話試下夏麵館, 其實我之前經過過一次, 好吸引, 但當時揀左對面馬來西亞野, 所以我當然贊成 我同同事揀左兩個餸大家 SHARE, 都要左菜飯 佢有兩款羹揀, 我地要左豆腐, 好夠熱, 味就吾係太濃 牛根牛腩非常正, 好林亦好入味, 個汁亦好岩送飯 口水雞就吾夠辣, 蒜味好重, 但都OK, 只係食完個口好大味! 要極力推介個菜飯, 咸咸地, 又好多菜, 我平時食小半碗, 但果日食哂成碗, 飽到夜晚都吾洗食! 雖然要成80幾蚊, 但真係好好味! 
ok	一試無坊 最近在社交平台見到介紹過，加上屯門少有火鍋店可同時燒烤，所以決定一試。 唔知係咪第一批食客岩岩完，食物未refill得切 當時8點入座，小食區只剩雞翼＆春卷，飲品區得返幾罐/支飲品 QR code落單時發現收費海鮮：中海蝦，海鮮拼盤等大多已售罄 我地揀燒烤+打邊爐，送既海鮮拼盤都新鮮，有龍蝦（有半隻有羔），鮑魚（唔un），貴妃蚌，中海蝦，幾粒蜆（細粒有d有沙） 用QR code落單，送食物速度很快，冇漏單， 牛肩肉打邊燒好食，燒牛肉粒都唔差，但冇乜牛味，油條釀蝦膠幾好食 小籠包入座已售罄，下次希望可試到 其實2小時內要兼顧烤烤＆打邊爐，對手係幾忙的，但都幾飽 值得一讚係就算坐到超過2小時都冇催你走（唔知係咪當晚太夜又冇乜人等位） 發現原來like & share fb會送m字雪糕，小食區都有軟雪糕，但當時太飽無食到 值得一提，帶生日蛋糕去切，會播生日歌，送香檳，免切餅費 仲可以whatsapp book位 整體尚可，希望抽風系統可改善 
cry	尼D叫做酒樓 ?! 點心差到無言....味精多唔使講... 燒賣D豬肉有嚴重既雪味! 水晶皮無口感, 包又濕.... 炒粉面送到出尼以經凍哂..... 洗碗果D人先出色....都唔知點樣洗到咁污糟... 服務態度你去過就知.... 一句講哂....尼間「酒樓」值一蚊... 我勸佢不如淨做燒味部..! 
smile	美味燒肉 同老公係又一城睇完戲都7點幾，佢話想食燒肉，又唔想出返油尖旺，行過見到牛角就更係入去食啦！當然先叫個牛肋肉四品食吓先啦！牛肉非常新鮮，呢個四品可以試到唔同既牛部位， 另外網燒一口牛及厚燒牛脷都係我每次都會必叫既食品之一。 另外叫左佢地其中一樣皇牌之撰， 就係王樣！腹胸肉（鹽味）呢個牛腹胸肉燒完仍然有好多肉汁，口感先嫩。 佢地主打係牛肉但其實豚肉都好味美，由其是黑胡椒蜜糖豚肉，燒好入口都好有焦香味 而所有燒肉再配合牛角飯一齊食更顯得美味。
ok	下午茶作試點，會再光顧 連名都唔識讀嘅拉麵店，經常都排長龍，難得平日下午茶人流較少又有優惠下午茶餐，試！  下午茶餐都有四至六款套餐可以選擇，唔記得實際數目，總之夠揀啦！我哋揀咗櫻花蝦鮮雞肉拉麵同埋叉燒蛋丼(每份$48)，套餐包三隻餃子同埋一罐水果味嘅梳打，眼闊肚窄嘅我係都要叫多份炸雞($42)😝。  細細碗拉麵/丼，女士們夠食，男士就要加碼。拉麵個湯底好鮮甜👍🏼，鮮雞肉有味唔會淡戊戊，醬油飯都好食，如果飯再熱少少醬油多少少會更好，炸雞出奇咁大份，雞好滑，皮再脆一點更好，不過都好好味，抵食！結論是會再幫襯。 
cry	有更好的選擇 魚生唔係特別出色，新鮮度一般，壽司師傅不懂介紹，手法亦不見純熟。上壽司速度非常快，基本上一件放入口，下一件壽司就上台。想像30分鐘可以serve完整個omakase。  侍應態度非常一般，服務態度不佳，笑容欠奉，擺放餐具動作粗魯，添茶換餐具全部都不會自動動手做。「千兩」服務員嘅態度同質素都比呢度好。  環境一般，乾淨但不奢華。  完全唔推薦，$580+10% 13件壽司，香港絕對有更多更好既選擇！食物質素、環境、服務都可以更好！ 
smile	抵食下午茶 哩道嘅下午茶真係好抵食 而且配搭多， 叫左個雪菜米重可以加多個菠蘿豬扒包 雖然好大食，但個菠蘿包真係可以試下， 咸咸甜甜，菠蘿皮脆香， 咬到入去件豬扒熱辣辣，幾過癮   同行朋友叫左中式下午茶， 炒麵加皺紋腸粉～  炒麵唔會一口油，都叫爽啦， 但味道唔太突出， 反而皺紋腸好滑 我食完又食～ 好耐無食過咁滑咁薄嘅腸粉啦， 平日食個啲都係又鞋又厚又實， 哩道嘅下午茶真心推介 抵食、份量夠，質素好！ 我見好多人都係買外賣多， 街坊生意，希望佢長做長有！
ok	行山前的小食亭 是日天朗氣清，又係行山嘅好日子，來到南丫島，梗係要醫咗肚先開始行啦。 蔡記小食位於榕樹灣，係行去索罟灣必經之路，一定唔會錯過。 餐廳主打麵食，亦有碗仔翅及魚蛋等小食，總有一樣啱食。我地叫咗一碗車仔麵，碗仔翅及煎豆腐。 車仔麵揀咗魚蛋，豬皮及蘿蔔，麵要幼麵。份量都幾大碗，魚蛋同一般車仔麵舖食到嘅小魚蛋唔同，比較大粒同軟身，食落都算彈牙，豬皮爽口但唔夠味，蘿蔔鮮甜但略嫌過淋。 碗仔翅材料足夠，但可惜唔夠杰身，味道亦非常淡，絕對有改進空間。 煎豆腐即叫即煎，一碟有五件，豆腐煎得香口，但鯪魚肉較薄，建議可以整返厚少少，咁味道就無咁單調。
cry	垃圾伙記 我住土瓜灣超過30年，新富盈由舊舖到新舖都有幫襯，老實講，唔係話好好食，普普通通冇乜特別，不過今次真係嬲👹👹新舖我從來冇試過堂食，通常外賣，我每次都係叫腐皮，炸枝竹，豬潤，3豬扒，冬瓜。今日去食收我$59，我唔肯定係咪加咗價，呢個唔係重點，返到屋企發現又冇比腐皮我。。。冇錯，係‘‘又‘‘，今次已經係第3次冇比腐皮我，我真係好嬲，打去叫個呀姐送返上嚟比我，重點嚟喇，新移民呀姐話‘‘小姐，我邊有咁多人送d腐皮嚟比你呀?!比漏咗你咪自己落嚟攞咯!!‘‘，我話係你地問題，今次已經係第3次，我上次都有打嚟，係老闆聽嘅，新移民呀姐話‘‘咁點呀?!我就冇人送架喇，你自己嚟攞咯!!‘‘咁我就忍唔住x咗佢兩句，其實一場街坊，我都唔想爆粗，不過佢d態度真係黑人憎到一個點，最後我梗係冇落去喇!!以後都唔會再去!!完!! 
smile	滄海唯珠小食亭 洗完牙又係呢到搵野食，老婆提意去呢間滄浪亭食麵話上網報導好好味，跟住我就諗起其實呢間我起碼5年前食過，因為我有同事住呢到介紹過我食，不過上次是外賣。 係外面等左10分鐘左右就入到去，有位坐等還好。 裝飾懷舊鋪仔細細 「水餃麵」湯底唔油算清清地，味道唔太濃夠味。 咬一淡水餃有痳油既味道。上海麵味道ok整體泥體幾好食，簡單但好味。 「嫩雞麵」老婆叫的。應該係隔離飯香，飲左淡湯 正！切碎左既應該係小棠菜（我外婆是上海人佢整既係用白菜加魚湯）但呢個湯都幾好味，有小小奶味，唔知係咪上海人整法，雞肉都係切碎，下次我都應該選呢個，食完無味精不錯。 平民上海野抵食。 還有不時會有lady加茶，服務不錯。
ok	豐富下午茶 1月5日星期六 三點鐘收工老婆話食飯前想食個下午茶，去到商場見到平時睇好多人嗰間茶木唔使排隊。 我哋叫咗一個紅燒半斤半腩牛肚麵，呢個面個湯底唔錯。69蚊，都幾大碗同埋足料 跟住再叫咗一個老婆最鍾意食嘅磚塊 朱古力曲奇蜜糖磚塊，我自己就最憎食cream，最可惜嘅係佢話唔可以走cream咁唯有叫佢少啲啦。呢舊嘢起碼兩年冇食過了。質感唔錯好豐富。老婆就最鍾意食佢中間嗰啲麵包因為有蜜糖，相反我就鍾意食出面嗰啲因為我嫌太甜。 買單連埋+1 $163 都算OK
cry	麻麻地semi buffet dinner 食飯時間搵野見到$298（1位）半自助餐 又冇乜人得就試一上  我地兩個各叫左一份法式芝士焗龍蝦配SPF牧場牛排  個餐已經包左每人有個凍盤（兩隻生蠔、一隻蜆、一隻青口同一隻蝦），重有任食自助沙律吧，甜品吧，果汁或紅/白酒一杯  凍盤 - 蠔好隻， 其他海鮮係凍鮮，雪到冇晒味  沙律吧 - 款式多 但口味嘅唔太多 同埋有忌廉湯  法式芝士焗龍蝦配SPF牧場牛排 - 龍蝦得半隻同好細隻 牛排冇得揀幾成熟同埋好細塊  甜品 - 食左幾粒椰絲啫喱糖  成餐好麻麻.. 
smile	表哥你好野！ 今日去左係北角既表哥小廚，  食既野都有好多唔同款式，有近期好HIT 既酸菜魚，又有一D煲呀小菜咁，平既亦有D普普通通既炒粉麵飯。   我地一人叫左一個粉葛赤小豆生魚湯，  雖然只係廿蚊，但係勁足料， 器皿保溫效果也好好，亦不乏表哥既嘜頭。另外我地亦都叫左表哥十二道風味既其中一個， 芝士焗大蝦炒飯，香濃既芝士味，加上蛋香十足既炒飯，唔錯唔錯，帶少少黏口。 大蝦都有好多隻，不過我諗如果一個人食晒應該會有D滯。 我地仲嗌多左個豆腐海鮮煲，個汁有D杰，不過材料真係冇得輸，又有魚柳又有蝦呀魷魚咁。  我見格黎枱叫左個好似梅子骨既野都好吸引。如果多人一齊食，仲可以叫多D唔同款式TIM。
ok	放題火鍋 第一次幫襯杏花邨稻香放題火鍋 一直期待嘅 因為喺銅鑼灣打過 印象幾好 但點知杏花邨呢間...好失望 因為8點半時段係要walkin 都預咗要等 好彩等得唔算耐 9點2~3可以入座 都接受到啦 點咗個鴛鴦湯底 . 清湯無味都預咗 . 沙嗲亦都無味 淡到... 雖則話依家興健康飲食   但都唔使淡到唔講都唔知係沙嗲吧   好似飲有色的水 飲料 . 款式接受到嘅 基本嘅可樂雪碧 罐裝涼茶係驚喜 丸類 . 魚蛋牛丸墨丸唔少得 普通丸類   唔好太大要求好好食 正正常常咁啦 . 墨魚滑 無味 淋gg . 蝦滑試唔到 無哂 . 沙蜆同蝦 好彩仲有呢兩款海鮮可以放入清湯淆下湯   令淡無味的清湯有返少少沙蜆的鮮味 肉 . 肥牛同黑豚豬都非常之"鞋" . 雞 . 滑牛(無牛味) 菜 . 選擇得生菜 甜品 . 雀巢雪糕 . 杏仁湖 芝麻湖(無試過) . 幾款醬汁 總結 湯底❌ 火鍋料🆗️ 飲品✔ 服務態度🆗️ 上菜速度❌❌❌❌❌❌ 追咗幾次第一張單都隔咗好耐先嚟 9點半遞紙 等到10點先開始追 追咗2次先送嚟 仲要唔齊 再遞紙 送嚟的嘢係第一張單漏嘅嘢 同職員反映咗幾次 最後有個職員非常好 佢叫我哋再落多次order 佢親自幫我哋執單 今次嘅享餐無特別話好不滿 體諒飲食行業好缺人 但唔值俾138蚊加一 真正只食到個零鐘的嘢 話就話放題任食 事實上真係唔覺任食ing 寧願單點值啲囉 如果想再打邊爐又任食 唔解議杏花邨稻香 
cry	完全唔值，唔好嘥錢 新開一排嘅食肆，早輪見好多人排隊，今晚想食日本嘢，又見佢無咩人排隊(食完就明白了)，就試下呢間鮨千壽(sushi senju)。  呢間食肆裝修靚，有好多種類嘅菜式，刺身、壽司、串燒、天婦羅等等。見佢店名叫sushi senju，就叫個特上壽司拼盤($388)，再叫咗鹽燒油甘魚鮫($128)、原條明太子天扶良($108)同三文魚茶漬飯($68)。  壽司最先上，壽司飯非常淡，近乎無味，魚生也一般，無咩鮮甜味。食過這個壽司拼盤，和友人心裡已對這日本餐廳嘅水準心中有數…  鹽燒魚鮫嘅魚皮燒得脆口，但肉有少許腥，而且有點“嚡”。  明太子天扶良正常水平，外皮脆口，鹹鹹香香。  三文魚茶漬飯，茶湯係綠色(但餐牌嘅相見到湯係正常色)，帶點苦味，明顯見到碗邊有茶粉，可能茶同湯嘅比例錯誤？總之唔太啱口味。  更重要嘅係服務水準欠佳…  我哋被安排坐牆邊半卡位，靠牆的位子有上手客人遺下嘅食物碎，我立即用紙巾清潔一下，企在我哋旁邊嘅餐廳經理(着黑恤衫，不是一般着白衫嘅侍應)拎住兩杯茶等上俾我哋，但對於櫈有污物要客人自行清潔係毫無表示…  剛剛提起客人坐下後，餐廳奉上咗茶。到上咗第一道菜，我食完一舊壽司後，拎起杯茶飲一啖，呆了… 因為杯茶係完全唔熱，係涼嘅室溫水溫度…   以咁差嘅服務，咁一般嘅食物質素，我覺得有錢都無謂嘥喺呢間餐廳度啦！         
smile	好食嘅酒店自助餐 適逢朋友生日，就黎呢間位於荃灣嘅帝景酒店食自助餐啦。首先，佢嘅環境好乾淨，職員嘅服務態度好好，會主動問你需要啲咩同埋會主動收番啲食完嘅碟。第二，佢價錢方面係洒店自助餐都算平。第三，佢食物嘅質素都幾好，有龍蝦同其他海鮮，冷熱盤嘅菜式都好多。食物都好新鮮，海鮮唔腥冇雪味，幾好。 甜品有椰子燉燕窩，好好食呀，食落口好清甜，好潤。仲有試左呢度好出名的班蘭蛋糕，好食! 總結來講， 呢間酒店嘅自助餐，性價比都高。下次可以再黎食。  
ok	水平不穩定之作 記得第一次堂食,  食完真係想罵人, 因為每樣嘢嘅水準都好差 ,而且價錢唔係特別平 ,食完之後有一段時間都冇再幫襯 。。。  差唔多半年之後行過 ,突然間好想試下挑戰下 ,可能有好轉呢 咁啱阿媽又話想食越南嘢 ,最近嘅就係呢間舖頭! 唔緊要啦,再試一次半次啦  都等咗大約十五分鐘 ,好彩附近商場有野行! 返到屋企個冬粉都仲未變淋, 而且豬扒份量好多 ,好似仲多過啲粉😂😂😂我媽媽話反而希望 粉份量可以多少少,減少啲豬扒 令成件事冇咁油膩 豬扒肉質都算軟身,唔會難咬開,入面亦有肉汁   素撈檬唯一嘅唔好處就係唔可以配餐 但係就咁食又唔係好夠喉唯有加多少少配菜 今次我就選擇咗芽菜 芽菜都好有心思唔係就咁用水煮 而且都 幾多 放滿半碗 有多 湯汁 煮完嘅牙菜 都幾入味 唔錯  同樂蘿蔔都係用咗湯汁去煮熟, 咬落無筋,但係得三四舊,唔係好夠食 值得一讚嘅係湯汁分量好,多我特登留起咗一碗,過兩日可以用嚟自己煮麵食,結果幾日後攞返出嚟味道同樣唔錯 撈檬汁方面一樣冇孤寒,肯定夠兩碗麵❤用膠袋仔裝住,真係幾越南或者泰國風味 雖然今次外賣個經驗唔錯,但係堂食都不得不同大家分享!   話說上次食過咖哩飯,咖哩其實冇味得黃色😭😭😭而且肉硬,有腥味 另外所謂要加錢飲嘅特飲,特濃朱古力味道難以接受 ,比普通朱古力仲差,睇唔到特濃咗喺邊 似係溝咗太多水 ,只係聞到陣香味飲唔出個甜味,似一杯啡色嘅水多啲 希望以後不論外賣同堂食都可以keep住個水準,咁就自然多啲人幫襯!
cry	用黑漆漆的碟食早餐 好趕情況之下去左呢間好耐之前食過n次嘅快餐店食早餐，其實真係已經好耐冇去，因為印象中啲嘢唔係咁好食，不過趕時間之下冇得揀，入去之後買左個鷄扒煎蛋餐，鷄扒唔夠熱，鷄肉亦比較實，加上佢地係用黒漆漆嘅碟，視覺上都失埋分，因為我個人認為早晨如果見啲光猛啲有色彩啲嘅嘢可以提升精神，而家連早餐時間都望住隻黑漆漆嘅碟，好似好沉重咁，no good，煎雙蛋不過不失，件厚多士普普通通，杯熱咖啡亦冇乜特別，成個早餐$32。 
smile	鶴立雞群👍🏻酒店質素嘅拉麵 佐敦一間新開嘅金鶴拉麵🍜排左半個鐘  終於入去食得啦😆 呢度嘅招牌菜係金鶴雞白湯拉麵🍜同埋鰻魚飯☺️ . #金鶴雞白湯拉麵 $98 一大舊嗰個其實係炸牛蒡嚟嘅🤤 唔使浸落湯食 食落脆卜卜 好過癮 另外有兩塊嘅低溫雞肉 超滑😳😍 雞肉唔會太熱 因為用低溫技術去煮  完全keep到雞肉嘅鮮嫩 同埋本身雞肉嘅味道 超好食💯 一邊有大概4塊豚肉 份量都好多👍🏻 湯底係用赤雞熬6個鐘整成 湯味好濃但一啲都唔油膩 而且拉麵掛汁🥰食落去係濃郁嘅白雞湯味 . 我係大概7點9去到既 如果大家唔想排咁耐  可以試吓早啲去排隊食拉麵🍜👅 如果大家想半價食拉麵嘅話 就一定要下載佢嘅會員 下載會員之後 除咗可以用買一送一嘅卷之外 仲可以儲分🤑👍🏻
ok	食得健康又簡單 今日想食啲稍為健康少少又簡單快捷嘅野 於是揀咗佢－湯加 睇佢個menu其實好多選擇! 有啲係set死咗嘅湯餸／煲 咁我地2個人食就選擇試下2餸1菜set 佢嘅2餸要係一係2個都起$45格入面揀 一係2個都起$51格入面揀  因為如果你一個起$45格入面揀 一個起$51格入面揀 佢都係計你$51 (你嘥咗$6) 所以我地一個叫 海中蝦+深海魚柳+娃娃菜番茄湯藜麥飯 一個叫 滑雞+豬扒+南瓜清湯米線 先講吓我依個海中蝦+深海魚柳+娃娃菜番茄湯藜麥飯  啲蝦有3隻 有頭有尾要用手剝殼 雖然應該係雪藏蝦不過都ok  啲魚柳都算多 一片片冇骨 又唔會散到唔見曬／撈唔起 娃娃菜幾好味 浸住起啲番茄湯到所以超入味 個蕃茄湯有真蕃茄 啲蕃茄好好食 好多汁🍅 個藜麥飯其實啲藜麥唔算多 不過都會食到佢個口感 而且份量多 至於滑雞 除咗有皮同較多骨 不過有幾舊又啖啖肉 而且特別在佢應該先前用酒醃過 所以有啲味 都幾滿意 食飽飽 又幾好食 價錢ok (雖然冇包飲品 不過冇加一）員工好好服務 好有禮貌 又有笑容👍🏻
cry	服務同衞生都差 初五去到，亞姐只顧收利事，無人理你，想叫嘢扮睇你唔到，間餐廳有幾大呀？ 個豬扒包叫切開一半，又話無得切，咁自己切啦，叫佢攞把刀嚟，攞咗把好多漬，叫佢換過把，又係咁多漬，見到把刀都稔到佢嘅衛生程度，食唔落，唯有走人，去到門口個收錢唔理我，問佢幾次先話我無單，問我叫咗乜，講咗比佢聽，好似唔信我，唔知係咪檔我係賊？叫個伙記地毡式搜查我個位，先肯比我比錢走。 今日忍唔住，睇吓呢間餐廳食評，所寫唔好嘅嘢，全部真確，包括留座，伙记熊度，食物，我第一次去，咁短時間內就睇哂，果然係極品，上上下下嘅服務態度都極之一至，我终忍唔住度火，寫下呢篇評。 
smile	甜品不貴又高質 soul sweet 已經幫襯過幾次，終於寫番一次食評比甜匠啦~ 其實呢間小店都已經開左好耐，而且次次去都一定有幾個人等位嫁，以甜品店來說，價錢算中等，唔會好貴，而且款式都幾特別幾吸引，味道都唔錯，都算係馬鞍山美食沙漠中既小小美食，特別係甜品方面馬鞍山都唔算好多~ 店入面好細，晚上時間通常都要等位。 個人已經試過窩夫、台灣芋圓地瓜圓小丸子，都唔錯~ 今次繼續叫番呢D我的最愛，叫兩款可以兩個人SHARE~ 薑湯紫薯雙圓(熱) $38 之前食過凍既，感覺薑湯紫薯都係熱既正D，碗野真係超薑，岩晒冬天飲，紫薯好味好甜，最重要係芋圓一直都好好味，有咬口又唔會好似橡筋咁，仲好香芋味~ 仲夏野莓窩夫 $48 窩夫好脆，好味，點隔離篤白色cream再加埋雪糕好夾~ 窩夫真係好好味
ok	沙翁你好！ 話說反正係等緊個雞蛋仔，對面就係呢間餅店 呢度嘅沙翁新鮮炸起，外脆內軟 冇令人卻步嘅油淋淋，都算爽身 蛋味都算重，甜度亦適中。 好似一陣風咁食哂，不過最麻煩就係我好似傻仔咁食到成身糖。 
cry	港式早餐差，加大量粗口伴食 一早帶肥髀游水，先在泳池附近搵餐廳食早餐，揀咗呢間因爲係台式店，點知去到門口睇餐牌，全部早餐都係港式同西式，無台式食品，時間關係都入去， 店內嘅裝修幾清新，綠色加彩色咕𠱸！去到間餐廳無客人，得一個肥男店員，問咗只提供早餐，其他餐牌上台式食品飲品都無！落單後男店員就去煮食！  等待期間，陸續有廚師同店員返工，就開始咗粗口橫飛嘅狀況，兩個廚師不停傾偈，對話中粗口佔據率極高（講真粗口仲多過內容）而佢哋間中出來搵個男店員傾偈，3個人都勁粗口，呢啲粗口配菜真係頂不順，仲要有肥髀在，又唔係去大排檔，佢哋在廚房講我無得計較（雖然無隔音，完全聽晒佢哋講乜，始終唔係客人會入嘅地方）但在大堂都肆無忌憚咁粗口對答，好唔尊重自己同客人！😡 薄牛扒歐陸早餐（$38）煎牛扒無牛味，好柴好乾有筋，多士烘過但放淋咗了，唔脆略韌，炒蛋偏老，腸仔煎好應該放咗陣，皮已經雛晒，鹹味正常，茄汁豆無碗另上（全日早餐有）味道正常，但所有野都好油膩（即每樣食材都比油包住） 熱豆漿（$8）明明我都係叫豆漿，佢呢張單又收我$8，肥髀個餐收$3，完全唔合理，熱嘅仲貴過凍嘅？雖然比凍飲一樣嘅份量，但勁甜，飲唔到豆味，只有甜味，飲咗1/3已頂唔順（真係好少會難飲到飲唔晒杯豆漿）難飲 全日早餐（$65）肥髀食，份量真係大份，仲要多碗火腿通粉，賣相ok，但啲食材就好似將餐廳有嘅材料攞晒出來晒冷，因為仿鮑片都有（肥髀仲以為係菇片）佢食咗2/3就話啲食物好油膩食唔落！（咁應該所有野都重油） 有機凍豆漿（$3）肥髀飲  肥男店員唔計同廚師講粗口，招呼上係斯文有禮，不過招呼技巧就粗糙啲，好似我哋兩個份餐都要用刀，但只得一把刀在枱面籃仔，佢發現到，在一個紙箱內取出一把濕淋淋嘅餐刀比我，同我講唔好意思剛剛洗好，咁正常我預期係，佢咪攞張紙巾在我面前抹乾先比我，而唔係直接比把濕到滴水嘅刀客人自己抹！😑另一個女店員在食緊中間返工，無講粗口，我走時佢收錢，斯文有禮！  附帶門口有掛透明膠簾阻隔冷氣，但塊簾長得滯拖晒地，門口又有一級，真係好易kick跌人！危險  食物已經唔好味，再加粗口配菜！頂唔順！無下次！ 
smile	美味日本料理 星期日同老公去淺水灣沙灘浪漫拍拖行沙灘， 個衰佬帶咗我去呢間日本餐廳， 見到入面個環境好舒服，而且幾適合二人世界， 價錢都冇睇就衝入去食。     我哋嗌咗兩個lunch set ，一個係串燒set另一個 係和牛肉眼扒套餐。兩個都配前菜同埋麵豉湯  前菜沙律幾好味，個醋又幾好味同好開胃。  大愛個扒， 我地要七成熟剛剛好，對於我哋嚟講，無論個厚薄度定口感。 而且和牛個肉味好香又唔會太濃。  另外呢八串串燒：有雞翼雞軟骨牛舌雞肉等等， 都係老公最鍾意食嘅！計我話爐端燒無論點都好味！ 雖然呢間餐廳價錢唔平，不過食佢嘅環境同埋食物質素, 偶然食一次兩公婆都好開心。 
ok	招呼周到嘅酒樓 今日天氣又轉冷， 於是和友人一同火鍋。 由於兩個都係男人， 想食飽啲，最後揀咗任食嘅火鍋。 呢間酒樓同其他任食火鍋嘅酒樓差唔多， 任食兩小時， 可以任飲汽水，啤酒。而唯一分別就係佢有好多熟食畀你揀， 所以 當你嘅火鍋未準備好嘅時候你可以食住熟食醫肚先。 呢間酒樓環境都算唔錯， 我六點準時入座， 人流唔算多， 侍應招呼亦都好殷勤， 值得掌聲鼓勵。 呢間舖最犀利嘅地方係佢嘅醬料吧， 我冇特別數過佢有幾多款醬料， 但霎眼間望落去起碼最少有十款以上。 如果要以數學公式計算， 你嘅配搭真係可以去到無窮無盡咁多！ 火鍋配料大部分係自己出去自助選擇嘅， 都係你唔開丸， 菇類，菜類 ，等等。 而一啲比較特別嘅食物就另外用點餐紙點嘅， 例如牛小排同埋沙白蜆。 食物質素就一般， 不過勝在種類繁多。 而且畀你兩小時任食， 保證你點都食得飽。
cry	無咩特別喎, 唔覺好好食囉 咁多人都話好食, 一場去到, 點都要試吓啦! 叫左一杯凍奶茶, 一件西多, 嘩, 件西多好似揾油浸過咁, 勁多油, 我平時都唔係話成日走油果啲人, 但呢件真喺好多油, 每啖都食到成口油, 我好多時都會食西多, 但真喺未食過咁多油嘅西多, 好難忘, 杯奶茶亦唔係話好好飲, 一般貨色啦, 我諗我都唔會再幫趁啦 去其他茶餐廰重好 
smile	超有心的小店 好少出港島區 誤打誤撞下在app上搵到呢間餐廳 由於只係六點 店內無咩人 餐廳內職員超有禮貌 係我等緊朋友黎既時候 溫馨提示及推介左出名既豬手比我 要等45分鐘所以佢想幫我整定先 結果叫左 豬手+雞翼+泰式魚  沒有影相既習慣 只好文字描述  1）蜂蜜單骨雞翼 — 一份好似有8件 中意拉絲的感覺，但偏甜，同埋可能我地攤凍左D，令到蜜糖變硬，好難咬  2）泰式燒魚  十分推薦，魚似好滑，醃料好香  3）脆豬手 即時焗起的豬手真係好正，皮卜卜脆，有少許肥膏，肉又唔會乾，好香豬味，值得推介  兩個人食完上面既野已經食唔落甜品 下次有機會再試佢地既芝士蛋糕！ 
ok	渡假風情*ZAKS 話說好姐妹月頭生日 我地當然要同佢好好慶祝啦 所以我地就去左愉景灣到行下再加食飯 事前做左一D Research 覺得無論食物呀，環境呀，zaks都係我地心水 所以事前就已經用email book好左位喇 Zaks有室內同室外既位置 室外set左幾個大帳篷，加埋d花花裝飾同海風 幾有去左渡假既感覺 除左正常menu 仲有呢個summer special menu 食物價錢已經包埋一支cider，其實又真係幾抵 Caesar Salad with Chicken $162 一餐入面有點可以無菜呢?所以叫左個Salad食下 Salad都幾大份，3個人share都完全夠食 上面件燒雞燒得好香，一上菜就已經閒到d香味 而且雞肉熟得岩岩好，即使係雞胸都唔鞋 咬落去仲好juicy tim 加埋d新鮮既蔬菜一齊食，又健康又好味 Wild Mushroom Linguine $142 朋友好鍾意食Creamy既白汁 所以呢個意粉佢食得勁滿足 而且意粉煮得唔錯，軟硬適中 但個人認為蘑菇既香味唔太重 所以食落個汁味道比較單調 份量方面同Salad一樣勁大份 如果你細食，去到真係唔好叫甘多野食 Crackle & Pop Pulled Pork Pizza $145 另外叫左Summer special menu入面既pizza Pizza要左薄底，個底係自家製 食落都幾脆，唔會好實，唔錯 Pizza唔似平時食開係用茄汁 而係用左類似bbq醬做個底 加埋d燒過既豬肉同芝士，都幾惹味 Banana Split $79 訂枱既時候已經Order左甜品 除左寫左生日message之外，碟上面仲有d朱古力花 可能因為我地影相耐得濟 食既時候d雪糕都已經溶左一大半 所以味道呢，就話唔到比大家知喇 不過有d奇怪既係，支生日蠟燭係無托既 即係d溶左既蠟會直接滴落d野食到 唔知係唔記得左加個托定點呢 Iced Peach Tea $48 除左跟餐既Cider之外 仲叫左杯iced peach tea 不過味道勁淡，好似飲緊杯加左水既iced tea甘 唔建議大家叫 好喇，講完食物就講下服務 其實當晚呢，個場真係好旺 要搵個侍應都真係唔容易 不過我都明白人手唔夠都無辦法 但另一方面，忙，都唔應該成為態度差既借口 話說我email book位果時已經講左要order甜品 亦都同佢地講左要寫d咩message係上面 而餐廳既confirm email都話收到，到時會prepare 當我地食完哂d主菜，我就扮去洗手間 之後搵個侍應叫佢上甜品 個侍應一黎就話:唔知wor，張單冇寫你有pre-order到 甘其實果一刻我都覺得唔緊要啦 可能我入座果時又無再remind佢地，唔記得都人之常情 但問題係個侍應d態度係十分惡劣 其實我pre order左，你地無幫我跟，都已經係餐廳既問題 但侍應唔單止連一句唔好意思都無 仲要好似好唔耐煩甘講:甘你而家要咩丫 雖然到最後都解決左，但佢既態度真係令人好扣分 一間餐廳食物當然重要，但服務都一樣唔可以忽略 因為懷住一個壞既心情，真係食龍肉都會無味 希望有關方面如果睇到都可以認真改善下
cry	服務質素下降 年初四同家人到富家閣飲茶，時不時有到餐廳食飯飲茶。一路食物水準都可以。佢地既價錢一直都係中上，但係佢既環境亦比起其他酒樓好啲，所以平時貴少少都會黎呢間食。 之前佢啲點心同炒野都可以，唔知係咪新年關係，今日個炒飯偏鹹，個炒河就偏淡。碟腸粉個皮就過厚。叉燒包太多醬太甜。唯一個燒賣仲係保持水準。 仲有原本啲火計啲質素同服務都好好。平日黎既態度都好既。會打招呼。今日都有，而且因爲新年都有俾利是相熟嗰幾個火計，但係櫈都未坐低就有成班唔識既火計係咁一窩蜂搶住要利是。嗰一刻俾佢地嚇到我唔識反應。唔明白點解經理可以俾啲員工亂黎。我相信我冇咩特別，唔會再黎呢間酒樓。呢個價錢可以有更多選擇。 
smile	青衣又一新hea點 自從青衣城1期無左個戲院， 一直無入過黎，點知黎到超驚喜!!!! 除左勁多食肆，仲有呢間靚Cafe！ 仲要唔係得個樣!!! 同個friend 叫咗 一杯black sugar cafe latte 一杯Rose cafe latte 兩杯嘅甜度都剛剛好 (咁黑糖嗰杯梗係甜啲啦🙈) 奶又好香滑~ 唔小心吃到一口玫瑰，都係甜甜地 飲完唔會有一種好惹痰嘅感覺❤ 重點係都有香濃咖啡味 如果係青衣城想齋飲杯咖啡Hea下，都係一個好地方😉😍👍
ok	好味甜品但⋯⋯唔值 肥髀測驗派卷！成績都幾好！小朋友需要多鼓勵！所以買件靚餅比佢！呢個鐘數赤柱可以買餅嘅地方唔多，呢間一直想試，知道價錢唔平，去到見場內一枱客都無，裝修幾新潮，似係酒吧格局，近門口有個大雪櫃，見西餅唔多款！賣相都唔錯！揚手有個著制服外藉女店員（老細？）過來！我同佢講要三件餅，佢放入一個大盒（九件都放到！）後講了一句好重口音嘅英文（？），我聽唔明（自問一向簡單英文對答都無問題！ ）佢重複兩次都聽唔明！佢同我都一臉苦惱（明明店內有另外一個華藉男店員，見到咁嘅情況但無過來幫手，可能佢都唔識廣東話）然後女店員就用身體語言，指示我去店內收銀處比錢，三件餅要$180！ 真係無唸過咁貴（雪櫃西餅前無紙或價錢牌）講真我一向食西餅都唔計較！賣相精緻嘅四五十蚊一件都食過，最緊要好味，但呢度嘅餅又未精緻到值呢個價錢！碌完卡佢無膠袋或用繩綁實就比我拎走（無手挽極唔方便，呢度應該唔預你拎走） 朱古力慕絲：好濃朱古力味微甘，慕絲好滑，底層嘅脆脆米通餅底增加口感，面頭一塊金色朱古力！ 蛋白拿破侖：幾層拿破侖夾蛋白忌廉，拿破侖餅好酥脆，配蛋白忌廉唔乾，又滑又脆！ 泡芙拿破侖：只有一層拿破侖上面係忌廉同三粒泡芙，賣相好靚！泡芙好靚，又鬆脆！配軟滑忌廉唔乾好味！ 第一次食拿破侖覺得好味，之前都係同事調職下食連鎖式餅店嘅拿破侖，又乾又重身，一啲都唔好味，自己揀嘅永遠唔會選拿破侖，估唔到今次機緣食到件驚喜拿破侖！ 可惜好味但價錢貴，服務又唔算親切！應該唔會再試！ 
cry	就係因為個石磨所以咁多人排隊？ 早一兩個月，因為個石磨引發好奇，走埋去幫襯.. 嗌咗個叉燒腸粉，唔夠一分鐘就上菜.. 叉燒係叉燒碎，冇咩叉燒味.. 個腸粉皮好脆，好似食梗薄少少嘅大菜糕咁.. 絕對唔係我想像中嘅腸粉質感.. 仲有個䇜汁，難食之最！冇味，個杰度同個腸粉完全唔夾！ 仲有，真係非常唔環保！見到啲發泡膠碟真係好心痛！香港政府幾時先會立法唔再俾發泡膠出現？又或者至少立例堂食唔可以用即棄餐具呢？ 宜家深水埗越開越多哩啲石磨低質腸粉，冇眼睇！ 
smile	健康燉湯 想試呢間湯好耐架啦，不過甚少會去荔枝角，難得今日去開附近，當然要試下啦。 星期六下午既3 點零鐘，餐廳生意很好，大概有8 成滿！燉湯款式唔算太多，普遍$4x -$6x ，價錢合理。 我叫左個 「 蜜瓜螺片燉瘦肉 」， 燉樽很精緻！ 個燉湯熱辣辣，份量 ok ，1 個人飲剛剛好 ！ 味道唔濃，不過很清甜！蜜瓜同瘦肉勁多，螺片略小，大概有3，4 小塊，但很腍！ 飲得出無味精，飲完唔會口渴，真材實料！ 個人認為燉湯較老火湯健康得多，清而不油，營養價值相對保留較高！ 知道北角剛開新店，位置方便，相信我會繼續幫襯！ 
ok	久別重逢嘅拉麵 前幾日放假我同女朋友去到味千拉麵午饍，由於好耐無黎過，所以特別掛住佢地嘅拉麵，當日我地叫左叉燒拉麵，叉燒無乜味，味道同我地廣東叉燒仲差好遠,但拉麵好爽口，十分彈牙，且湯底用豬骨餚製，相當濃郁，好 保持水準，值得一試 
cry	好難食的早餐 叫咗2個好普通的港式早餐，埋單$94一啲都唔平。  質素完全同價錢不成比例，唔要求好好食，但都唔係難食到咁呀？  塊雞扒好硬，好似食梗塊膠。 塊魚柳仲衰，外表燶嘅，但裏面好似唔熟咁。。。仲之好奇怪，唔敢再食。  最後埋單成100蚊，但我地好似無食過嘢咁。。。 早之求其揾間茶餐廳食好過！  同服務員投訴，只係話會同廚房反映。 希望真係會改善，唔好要啲客比錢買難受啦。 明白香港地咩都貴，生意難做。 但最起碼都要對得住良心，收得人錢就做足少少注意吓品質吖！ 
smile	自家薄脆pizza 好好味 呢排天氣涼爽返啲，終於可以去下郊外！今次同朋友仔去咗馬灣行吓山吸收下新鮮既空氣～山長水遠去到馬灣, 梗係要做吓research 行完山食咩好～見到呢間餐廳既comment好似幾好，所以預早book咗枱黎食。到咗之後職員好快就帶我地坐低，唔知係唔係始於馬灣都係比較chill，呢度啲staff好nice、好有禮貌，果日餐廳差唔多full 晒，但佢地既服務唔錯，又好有笑容，值得一讚。 講返啲食物，我地四個女仔，同行既友人好鍾意食薄批，見到隔離枱既pizza係超薄餅底就即刻叫咗個辣肉腸pizza，黎到好足料，上面有好多辣肉腸係面，仲有超邪惡既芝士～個底真係好脆，同平時連鎖店食到既好唔同，之後問返個staff，佢話啲餅底係佢地自己整，所以出面食唔到喎。如果係真，咁百幾蚊個pizza又真係唔貴喎～仲要平時只係食得一塊，想食多件就食唔落其他野，但呢個我地每人食兩件都冇問題！ 跟住我地仲叫咗個三文魚burger，落單果時staff問我地係咪share食，上枱既時候已經分咗四份，所以我地食既時候好方便～平時炸魚burger食得多，三文魚我就真係第一次食，d魚好滑，同埋冇食肉果種好“漏”既感覺，呢個私心推薦俾大家～ 我地仲叫咗個沙律、ribs同埋炸蕃薯條，唔小心原來有好多薯條（本身已經跟主菜有兩個，黎到先發現）。整體黎講呢度既食物都不錯，特別推介三文魚burger同pizza～     
ok	有抵有唔抵，有平又有貴 石門呢個地方認真神奇，住宅區唔多，但係夜晚嚟食嘢嘅人多到超乎想像。每個星期嚟到都會見到有新食店開業，今日就試咗喺地舖嘅一間「第五街冰室」 叫咗三個餐，都會跟餐湯同埋飲品。 羅宋湯 主菜先嚟，反而餐湯後上，唔搵侍應催都唔嚟 個羅宋湯有少少辣，但都幾足料，唔知點解要用膠兜裝住，有d唔環保♻️  馬拉盞炒生菜（$48） 呢碟係散叫嘅，生菜咬落夠爽脆，好新鮮，估唔到原來生菜同馬拉盞都可以咁夾  黑椒薯仔牛柳粒配白飯（$95） 牛柳粒夠淋，煮得好入味。黑椒味唔會過重，小小辣，夠晒醒胃 第五街雜扒（$128） 雜扒餐夠大份，有牛扒，豬扒，火腿，司華力腸，薯角，煎蛋同西蘭花🥦。如果價錢可以平少少嘅話應該會更吸引  晚餐C- 芝士焗大蝦飯 ($78) 有餐湯仲有沙律同飲品，$78都算抵食。 上枱時夠晒熱騰騰，大蝦同芝士焗到焦香，令成個飯加倍美味，仲有唔少墨魚仔，個份量都幾多，個碟都算幾深。 晚餐-沙律 沙律菜爽脆新鮮 食物普遍有水準 服務可以再提升 價錢好參差，差距較大 
cry	食物一般 店員粗心大意 14:32喺foodpanda落order 15:32送到食物去屋企 俾聲稱既30分鐘多左一倍時間 另外亦建議喺foodpanda個menu到加返菜既option 想食下啲炒菜但冇得呢個option  一打開個外賣發現冇俾餐具 店員係咪發緊夢😴 外賣竟然唔俾埋餐具🧐  黃咖哩俾茶記既咖哩好 起碼啲咖哩汁撈到飯 唔會太稀 但好可惜雜菜咖哩裡面冇啦啦多左舊肉 令唔食肉既我打左個凸🤢  芒果糯米太甜 食到啲芒果係浸左糖水 有種好唔自然既甜 椰漿都太甜 
smile	有質素保証嘅打邊爐 屋企人鐘意打邊爐所以就揀左大滾友 ，雖然有啲貴但食物有質素總好過出去食中伏。加上佢啲餐牌好有心思改啲餸名係幾搞鬼。  是日當然試左佢嘅出名美顏嘅玲瓏浮突花膠雞湯鍋底，女仕們聽到實鐘意，果然香濃雞味又有花膠嘅杰杰地，職員再三提醒先飲左湯先淥食物，以免浪費佢個靚湯。  講返火鍋料比較特別有咸蛋響玲，濃濃咸蛋味再配上新鮮烤嘅響玲真係一絕。 桶蠔夠大隻又新鮮，手切牛當然好味但比較細碟，鵝腸肥美又新鮮，蟹黃餃子幾特別，食完晚飯仲有糖水送總之全家人都好滿意。  
ok	元朗懷舊茶居 想飲茶仲要有特色嘅，一定要黎老馮！   元朗呢間老馮茶居裝修真係一啲都唔簡單 充滿懷舊風味，好似去返60年代咁款，嘆杯茶，食個包。   坐卡位會比較舒服，不過卡位就唔多，今次好好彩坐到😉   點餐紙都咁有特色，無得輸啦！ 餐果都唔好睇小，公雞牌㗎都係  點心整體都好出色，蝦餃仲大大粒有成四粒咁多添！ 炸雲吞唔係度度有得食！ 呢度炸到好香脆！好好味！係即叫即炸嘅！ 配埋沙律醬真係食到冇嘢好講  腸粉都絕對媲美大茶樓 價錢係偏貴但係值得嘅  
cry	大失所望😞😞 恰迷紅茶 #荔枝角 皇家奶蓋紅茶 $30M $34L 3/10👎🏻👎🏻👎🏻 早前見到好多媒體大肆報道 去咗幾次都有勁大條長龍 只係得小小lunch hour 嘅我就唯有放棄 難得有一日可以得閒買🤤😆滿心歡喜去飲奶蓋 見佢平日條龍好長 星期六冇乜人就去飲 點知中伏 一試個奶蓋 勁咸!!🤢 仲有大陸忌廉味!!!! 再試埋個叫咗少糖嘅茶底 甜到糖尿病咁 冇乜茶香味 又甜又咸 百感交集 冇下次!!!😞😞 唔使排隊都唔去！☹️☹️☹️ 
smile	美味日本壽司 單睇梅丘壽司的裝修，以為係一般壽司店，唔覺得有乜特別。點知禾稈蓋珍珠，睇佢撐埋呢就已經好吸引 最難忘係佢嘅蟹膏沙律，出唔喺咁易搵到。啖啖蟹膏入口，非常足料，蟹膏味好濃，配上新鮮沙律菜，真係極級享受 另外，珍寶鰻魚壽司真係不能不點，實物同相一樣咁大自然，入口啖啖肉之餘，鰻魚嘅肉質口感唔錯，鰻魚同鰻魚汁都做得非常配合 雖然價錢都唔平，但食完一件真係飽飽哋 至於其他食物都非常之美味，價錢方面比一般貴，但同食物質素相比下都算值回票價 
ok	大集團 而家飲茶得番啲大集團，都好少選擇啦，唔係富臨就稻香、唔係稻香就美心。 不過我就覺得稻香好飲過富臨，下午茶由兩點鐘正式開始。 最鍾意飲下午茶，因為有啲燒味食，又有炒野又有點心，樣樣都有，多選擇。 今日燒鴨有啲乾，好似燒完擺咗好耐咁，而且好瘦，不過個汁就好好食。 賣相唔錯，雖然話係XO醬，但睇落似辣椒加蔥炒蘿蔔糕，除咗面頭有色部份好食之外，中間蘿蔔糕係冇味嘅，不過應該係預你一啖一粒，係我麻煩想試真D先咬開黎睇。😅 薄撐煎得好靚，不過背面就冇煎過喎，唔知係咪依家啲酒樓通常都係煎一面嘅呢？😂 呢個加咗櫻花蝦，口感豐富左，比較野味，可惜唔夠熱。 唔知點解成個賣相好似將出面嘅食物買返嚟再整比你食🤪芝士豆腐有少少芝士粒，都食到有芝士味，味都可以。不過餃子略嫌煎得乾身，肉汁唔夠。 野菌包最熱辣辣，但可惜野菌包好似肉包咁，入面菇菌類不足，但係就好似好多豬肉咁，所以都食唔出係野菌包，但味道唔錯。
cry	麻麻地😅 星期6都要番工，lunch唔想留喺公司，就同同事黎左Mega Box食。諗唔到食乜好，見10樓最多餐廳就黎10樓睇下啦！ 見呢間有飯又有湯麵，就入黎試下啦🤔 午餐Menu 下午茶Menu 熱朱古力(跟餐送):好難飲，好稀，完全無朱古力味👎 凍檸檬茶(跟餐送):無特別😁 滑蛋煮吉列豬扒飯(下午茶/$42):啲飯粒粒分明，呢樣幾好;但吉列豬扒完全唔脆，有啲皮仲散開左;醬汁無乜味，水汪汪☹️ 美國薄牛肩肉讚岐烏冬(午餐/$42):同事話好難食，湯底無味，佢最後食淨左半碗👎 照燒薄切豚足烏冬(單叫/$56):同事話好似食緊中式燻蹄咁，無特別😅  我自己覺得普普通通，但2位同事都一致認為一定唔會有下次😂啲侍應仲要成日掛住自己傾計，叫都唔應👎
smile	食過番尋味 北京樓係香港就有幾間分店 ，但自從yoho開左之後，北京樓都進駐左係元朗區！元朗一直都話係新界人既美食天堂，我今晚食既北京樓最出名既就係食北京填鴨！真係好吾錯 要推介下先  呢度既服務，無論係帶位定係樓面定經理 ，笑容都係無得頂 勁好禮貌，又好勤力幫我地加茶同問我地d野食o吾ok ～  今晚我同朋友8個人食飯 ，叫左全隻北京填鴨（$320）,建議大家黎呢到都念住食鴨既，一坐低位就要order左先，因為都要製造需時，黎到隻鴨同啲皮係熱辣辣，要襯熱包黎食！ 夾埋佢比既配料同醬汁，嘩 真係好好味 皮薄鴨又好味，鴨上面塊皮真係好正，食完一舊又一舊 京都芙蓉賽螃蟹（$118）點埋啲醋勁好食，份量都吾少 日本松葉炸蟹拑（$58/1),我地叫左6隻 因為有人吾食炸野 呢個又係勁大隻，食一舊都好飽 大漢風沙孜然小羊腿（$50 /1）有啲辣，但係好香，個名好霸氣 總結，4樣野都好好食 
ok	千變萬化的肉餅 肉餅哥  點解會去食： 2018-12-10 今晚約一對識左好耐的夫婦朋友，同埋佢個好得意的小朋友，因為我地都好鍾意食肉餅，所以一齊去肉餅哥試下，佢d肉餅的創意，好吸引我地去！  食物新鮮程度：⭐⭐⭐️⭐️ 食唔出佢d肉究竟新唔新鮮？！ 件肉餅唔算好大塊，想像下，佢嘅直徑係銀色嗰d盅頭飯既盅頭咁大！ 墨魚汁肉餅：餅質彈牙，仲有少少墨魚膠嘅質感，相信墨魚的成分都充足！ 素豬肉肉餅：素豬肉即係本身唔係肉黎架啦！但佢嘅口感同調味，好配合，仲真係好似豬肉添！不過同真豬肉比較，仲差少少肉香！ 食物合適溫度：⭐⭐⭐️ 全部即叫即整，上碟時，仲有煙飄出黎添！  食物驚喜程度：⭐⭐️⭐️ 柚子肉餅：柚子茶製造而成的汁醬，調得還好，唔會太搶味，平衡左肉的油膩感。 ————————————————— 服務員態度：⭐️⭐️⭐️ 只能講簡單兩句，佢哋太忙啦，同埋佢哋對眼成日帶到睇過龍，完！  ————————————————— 最重要系。。。我會唔會再去？ 重遊指數：⭐⭐⭐️
cry	態度極差，唔會再幫親，食物質素低 極差，建議大家唔好幫親 以前住慈雲山食過幾次，都無乜特別感，今次簡直係想即刻起身走人 叫左碟墨魚餅，碟野黎到好似墨魚丸甘，就問個伙計，佢竟然答我墨魚丸同墨魚餅都係一樣，叫我地照食 跟住再有個伙計拎住碟墨魚餅經過，我再問：呢碟係咪黎錯左？好似係蝦丸 佢超級無禮貌答我：你地都已經食左喇！！！ 原全無諗過換比我地，我地係食左，可以照計錢，但問題係我地想食墨魚餅，佢地出錯野仲可以態度甘差！ 其間仲聽到有其他伙計用粗口鬧另一台客，又係因為上錯菜 食物質素差到入唔到口，連最出名既蠔餅都差左好多。 好地地食餐飯好似欠佢地錢甘，伙計惡言相向，大家幫親前真係諗一諗！ 
smile	水瓜烙菜式特別 今日同朋友黎食飯 依度近我地屋企,所以我地黎依度食飯 晚市都幾多人,所以我地都要等左陣先有位 等左5分鐘度有人走,所以可以入去啦  水瓜烙 朋友同我都好鍾意煎餅 呢個煎餅煎成一個餅形狀 金黃色煎得好香 味好重但唔會覺得好油膩 滷水拼盤 分量非常大 suggest3個人share食 豬腸好煙韌 而且好有味道 雖然好邪惡但味道確實唔錯的 最後叫左個豬扒公仔麵 豬扒好爽 麵底都唔錯 價錢唔貴,野食比想像中好,下次會再黎 德豐打冷粉麵餐廳 深水埗桂林街145號A及147號地舖
ok	辣到噴火 元朗都有好多間車仔麵，永年、篤篤車、寶生，都食過，今次就揀咗位於安寧路合興車仔麵，等我會一會先  呢度採用開放式廚房， 座位都幾迫㗎，第一次食呢間，唔知揀乜好🤔，見到人揀咖哩魷魚、豬腸睇落都幾好，咁就落單啦😏 都幾大碗喎 ，有豬腸、蘿蔔 、豬紅 豬腸 乾淨、爽口 豬紅 只可話新鮮， 冇乜味 蘿蔔 白烚冇味 仲有少少渣、 唔夠諗  咖哩魷魚  魷魚爽口、易咬， 個汁就…… 先甜後辣，辣勁十足， 食到口水，搏命咁標， 辣得過癮  報告👩‍⚖ 個人意見，啲嘢食冇想像中咁好，雖然份量多但每個餸平均都好貴，如果中和下 就好啦，咁就可以叫多幾樣餸試下 
cry	差到一個點 上網睇到有人讚佢個鵝肝飯 點知中伏🤷🏼‍♀️ 不論係食物定服務態度都劣到乜咁 首先講食物 舊鵝肝細過我4分1掌心都算 點解食落去會係一pat漿咁🤨有油係正常 但係d油多到成個湯匙咁滿係想點？😪 另外 飯粒個質感算幾好 保持到硬硬地咁 但係成個醬汁係冇咩味 完全靠d黑醋吊味 結果係一路食 我都好似食緊個有酸味既飯咁 仲有本身包埋既餐湯 難飲到呢🤢 味道怪怪地 同埋未見過可以稀到咁既蘑菇湯  我飲咗兩啖就頂唔順冇飲 真係餿水咁🤮 . 到服務態度方面 一入到去 得4,5枱客 店員A嗰頭指示我地坐嗰張枱 坐好哂擺哂袋 轉過頭店員B又叫我地轉去另一張枱 轉唔係問題 但係態度可唔可以好少少？🤬 「喂坐嗰張呀 因間有客會坐呢張」 喂乜野 我地唔係你d客？俾返少少尊重好冇？ . 好啦 到落order 我個frd未諗到食咩 正常都會話落住一個先 點知店員B就西態度 「要兩個一齊落我先至俾廚房架喎 你地諗好先啦」 佢轉個頭就走返去cashier 望住我地 同店員A竊竅私語 keep住一副死咗人咁既樣 應該係以為我地會淨係兩個人嗌一個餐🤷🏼‍♀️ . 一路食 一路有客嚟 就不斷聽到呢兩個女人 對住d客呼呼喝喝 廣東話又唔正🙄 完全係趕客mode 咁唔想做就摺咗佢🙂 唔好浪費食物 浪費其他人時間同金錢 應該係我有史以來食過最令人嬲既餐廳 
smile	濃🐣化不開🤤 豬小姐今晚尼「金鶴拉麵」嘅目標相當明確 就係尼食尼排hit爆嘅招牌主打 白雞湯拉麵 知道時間一晏就會大排長龍 豬小姐醒啦 五點九左右就到達現場 成功入座 和諧燈光配合木系裝潢 令環境更充滿和式風情 感覺舒適服和諧 牆上掛畫壯觀吸睛 以鶴為主題嘅掛畫更有整幅牆咁巨型 成功吸引食客嘅目光 豬先生豬小姐被安排入座到bar枱位置 可以望住廚師煮食 加上望實可愛金色招財貓仔 坐到個好位 先上小食 芥辣八爪魚芥辣味極重 八爪魚爽脆有咬口 又夠凍 日本明太子雞翼新鮮煎出而非炸 唔會太油膩 雞翼漲卜卜 餡內充滿微辛嘅明太子 餡料嘅不吝嗇令雞翼更加飽滿 啖啖肉 傳說中招牌嘅雞白湯拉麵 奶白色嘅白雞湯相當濃稠 質地較杰身帶黏 雞湯係用赤雞淆製六小時而成 濃郁香甜 係真雞湯尼 忍唔住飲哂個湯底 飲完都唔會好口乾 拉麵雖然無得選擇軟硬度 但質感彈牙偏硬 合哂我心意喎 叉燒肥瘦適中 值得一讚嘅係雞肉 口感嫩滑 一啲都唔嚡口 好hea但真心講句 好有雞味 炸牛蒡為裝飾 一定要即食呀 否則浸耐左味道會變苦 好高汁嘅拉麵呀 oiishi 辛味拉麵嘅湯底呈橙紅色 有一層薄薄嘅油面 辣嘅感覺唔係死辣 而係慢慢滲岀 由舌頭再到喉嚨 幾過癮 程度屬於小辣 感覺有啲似小辣版嘅辛辣麵 唔食得辣但又鐘意辣味嘅您可以一試 浸辣左嘅溏心蛋同蘆筍 更惹味醒胃 離開時間為下午六時四十分 店外已見長長嘅人龍  如果大家想一嚐但又怕等得耐 建議下午時間尼 有午市限定 優惠價加配小食 白雞湯拉麵真係一試再試 試完再試都仲得 豬小姐回味中 
ok	晚飯聚聚 友人生日，食生日飯，可以悠閒坐幾小時傾吓偈 一向海鮮都豐富，但種類好似比以前少咗 龍蝦好多膏，但肉質好似太實。蟹腳一般啦，無驚喜  剌身食咗甜蝦、希靈魚同三文魚，都算新鮮  一個唔覺意拎咗好多肉 燒牛肉有一邊好熟好鞋，但有人邊又好好食，可能燒得唔均勻 今晚主題係印尼 羊架、蝦都係印尼製法、有少少辣。仲有舊米糕 貪得意試吓！無味嘅  戶外仲有燒烤食物，有蝦、羊架、漢堡扒 另外仲有燒魚、牛仔骨、燒肉、腸仔 燒烤食物都ok！可以一試  每位送一客鮑魚花膠鵝掌，花膠唔好食，有朕味，鮑魚就ok 甜品搬咗位，無咗梳乎厘，新增咗雞蛋仔，甜品款式少咗，而且又唔吸引  雪糕都好食，但無寫咩品牌  龍蝦湯我覺得好咸，但朋友仔話好飲 沙律菜🥗算多款式，但有啲菜似唔新鮮，成條軟哂咁 試咗少少印尼沙律，有啲醬酸酸地幾得意，但有個青瓜雞絲就辣到喊 我朋友join咗member，但個apps點都login唔到，搞咗好耐都唔得，侍應都好比耐性幫我地搞，值得一讚 
cry	未食過咁垃圾既垃圾 金滿棧江湖傳聞出晒名,出名既難食 今日一試確實非虛,垃圾中既垃圾 食物質素同厨房功力真係無樣惦 可以話係大圍劣食質素榜首 唔知點解呢間樣仲可以生存度 我平時睇食評多 今次都忍唔住要寫返篇野歌頒下金滿棧 希望早d執左佢，無心做唔好累街坊無啖好食  青菜有菜青味,未洗一樣, 肉餅食落無肉,啖啖發粉, 蒸雞舊雞咬落同像根一樣 凍檸茶,檸檬無檸檬味,茶無茶味  完全無質素可言 你未試過係真係估唔到可以差成咁 一但試過保証你一試難望 有彈無讚 
smile	炸魚薯條🤤 行山之前，突然間見到呢一間好似好好味咁，於是就入去叫咗個炸魚薯條同埋一杯沙冰果汁。  首先講下佢個餐包我覺得幾好味好鬆軟，由於我哋對上嗰一個鐘已經食咗餐好豐富嘅早午餐，所以喺嗰度食咗塊餐包都已經覺得好鬼飽。  之後到個主角出場啦首先講下啲薯條又係炸到啱啱好，咬落去好有薯仔香味。不過個炸魚嘅粉漿就稍為厚咗啲，但係魚味十足都OK 㗎。同埋呢度嘅份量又係大到嚇死人，真係要三個人share一個，先有位食其他野。  最後杯果汁沙冰都好好味為呢個旅程畫上完美嘅，😀 
ok	飯堂 同老人家食飯,最簡單就梗係揀酒樓啦。每一次同奶奶食飯,費事煩,我都會話黎呢間度食。因為佢啲嘢真係唔錯,選擇多,我自己幾鍾意佢個鐵板豆腐，同埋沙拉骨類嘅餸，佢嘅乳鴿，性價比都幾高嫁。呢三個餸，幾乎係我每次嚟食晚市嘅必選。當然佢嘅豉油蝦同蒸魚都唔差啦。  諗住佢嘅晚市都唔錯，有一次同老公啲朋友一齊黎飲茶，佢飲茶嘅質素，似乎冇晚市咁好，一嚟食物嘅選擇唔太多，二來對於鍾意食腸粉嘅我來講，佢嘅腸粉就非常之難食啦。 
cry	野食可以，價錢不公 我係元朗住比較少入流浮山喇，事前都大概了解呢邊價位 今日LUNCH同6個同事去食海鮮叫左幾碟餸 豉椒蟶子，都係入味新鮮；老實說份量而言實在比較少。 白灼蝦一碟過得去，算係新鮮 椒絲腐乳炒通菜，都算入味 蒸魚，味道略淡 8個飯, 4支可樂, 1碟橙 當你計埋茶介賣單，加工收成 1千8百蚊  真係有D俾人搶嘅感覺囉，望埋其他食家評分更加覺得唔合理。 上菜時服務就幾好，到我賣完單叫佢寫番張細單claim公司數 即刻同我黑臉。 PS. 服務員話蟶子5百幾，咁我放幾張相俾大家過目吓 （事實擺在眼前，勝於雄辯)    
smile	葵涌區終於有返大雞大♥ 大約4，5年前，葵芳新都會廣場地下向巴士站附近位置，有幾檔小食。 大雞大係其中一間，當時成日幫襯。佢哋嘅花枝丸同埋雞扒都好好食，後來裝修拆咗。 最近去開葵興工廠區，發現KCC@LIFE有大雞大！超開心，一定要去試下。 KCC呢度幾間小食店細細地，但都有兩張小台可以坐幾舒服。我當日去係平日下午，人流不多可以慢慢喺度坐下。本身諗住單叫雞扒加花枝丸，發現呢間大雞大竟然有下午茶！仲要好平啊 我叫咗E餐，BB雞+花枝丸+薯條，仲送一杯臺式飲品♥睇相好似分量唔多，啱食曬其實都幾飽。薯條又係新鮮即炸而且分量多，仲加咗特製嘅調味粉好好食。 花枝丸呀！好耐冇食呢個味道，現實嘅唐式花枝丸有啲係成粒係粉，大雞大嘅花枝丸真係有花枝粒♥ BB雞炸得啱啱好唔會太乾，外脆內嫩♥離開呢邊不妨試下佢哋嘅下午茶，我見佢哋晚餐都有飯堂湯麵選擇，下次可以試下。   
ok	台灣菜 午時優惠套餐🥘 返工黎開呢頭，試下d餐廳。今日就黎到賞茶，其實未見過佢有餐廳，可能我見識少😂 所以就黎睇試吓台式餐廳。見到佢個Menu上面嘅餐好抵，我就叫咗個L1餐。喺門口買嘢飲嗰到直接order會俾個通知器你，當佢響嘅時候就可以去拎返自己嘅餐啦 值得一提嘅係佢嘅套餐飲品有波霸奶茶，蜂蜜綠茶加錢就可以玩佢啲特色台灣野飲啦 等左10分鐘到就有得食啦。  🔹 L1 台式肉操雞扒拌手作麵 $48 set 評分6/10  本身睇佢外貌好吸引，但食落口嘅時候就有啲失色 滷蛋偏鹹將肉操撈勻啲面之後都沒有味道而且偏油。分量都只係啱啱好。但麵質是彈牙的。雞扒方面沒有太肥嘅脂肪，唔鞋ge而且多汁 但lunch Time來講值得一試  
cry	能吃 一年前開始去尖沙咀日本枓亭食果自助餐，覺得都幾o.k，廚房嘢過失，最好味喺果個有Ｄ啡色蒜頭牛肉粒...[因為唔記得叫咩嘢名]...同埋金菇牛肉卷，壽司方面俾想像之中好，刺身好新鮮，過得三文魚，壽司Ｄ賣想好好細細粒有Ｄ日本人做嘅感覺，之後都有去食呢間日本餐，最後果次有個樓面埋單時同我地講話會結業，下次可以去淺水灣洒店試吓，佢話係分店叫我地去試吓........早兩日同朋友去開遊水，走時諗起日本枓亭喺呢度有分店woo，走去試吓啦！！但係走嚟走去都見唔到原來改咗名，但己經唔係我一年前嘅水津啦！三文魚有骨同埋有黑色一點點，Ｄ壽司又酸又求其，廚房Ｄ嘢都食到但係Ｄ炸嘢就真係差囉！！我諗我下次都唔會再去啦！！因為真係能食。 
smile	好環境、好菜色 同女朋友經過間餐廳，一開始見到間餐環境同野食買相好吸引就入去試下，果然冇做錯決定 首先，D食物好適合打卡影相 ，色香味俱全，好有特色。好適合帶朋友一齊去影相呃like。除佐食物之外，店舖的裝修、環境都值得一讚 ，好有氣氛！，係聯誼聚會既好地方，連D碟既圖案都好靚。 我好記得果杯牛油果沙冰，同其他餐廳吾同，牛油果味好濃，裏面重有好多新鮮既果肉 ，真係值得一試！看得出佢地對食材既要求好高。  另外，佢果到D食物認真好味，睇得出廚師俾足心機 ，就好似我甘，本身一路都覺得羊扒吾好食，吾太鐘意嗰陣味，但自從係依間餐廳食完之後，發現佢煮既羊扒D肉好嫰口 ，又冇羊臊味，真係好好味，大家都可以去試下架  
ok	入冬羊腩煲 年尾又係一大班人約埋食飯嘅日子，人多又想飲下啤酒，都係上水大排檔架啦。 食得大排檔都唔預期環境好好啦，不過我地本身都好嘈，所以完美地咁融入左個環境當中。 講返食物，主要食羊腩煲嘅，不過掛住食唔記得影，我地大約十人，一人兩舊都無晒咁濟，無騷味，都算好食。 仲有個奇味雞煲，預期係辣嘅，點知一d辣味都無，有d失望，似沙嗲雞多d。 仲有其他餸菜，不過最深刻都係呢兩個。 都係個句，去得大排檔，都係食氣氛多過講食物質素 
cry	很長時間的一餐 7:45落order，7:50上沙律同刺身，8:15先再上粒貝，8:30上帆立貝同脆皮煎鰻魚，8:45上鵝肝，9:00上芝士焗龍蝦，以為15分鐘上一道菜算慢好戲在後頭，9:00黎咗兩檔客惡夢開始，之後果40分鐘淨係 招呼嗰兩枱客， 我想因為得一個師傅負責鐵板燒 ，想一次過出炒飯同燒野菜嘅關係，之後個A5薄燒和牛要等40分鐘才上，又因為要一次過炒6枱客12人份量炒飯同野菜嘅關係，10:30才上埋炒飯同野菜，飲埋湯同食埋甜品差不多11:00，奉勸各位有時間才好去。 
smile	與別不同 老公男友人IN一家三口,約我o地前日(25-12-2017 Mon)晚去海洋公園免費入場o既”聖誕放閃”打咭,我o地去到排隊位,見人太多已經冇乜心機,驚入到去咩o野要排,要等,返出o黎後又要同人迫去搵o野食,於是我o地決定走人搵o野食,  既然一場o黎到呢頭,唔好返去銅鑼灣咁旺o既地方搵o野食喇,因為一定又係要玩排隊,就o係黃竹坑搵啦,上Openrice search,見到呢間會開到夜晚10點,IN佢o地又覺得OK,於是打o黎問吓有冇位先.接電話o個位答有,我就book 7:30 pm,問埋佢點o黎,佢都教o左我.咁我o地就搭一個站去喇.  由於佢同我講o左去到會見到間Pizza Express,而佢間舖係o係後面,所以都唔難搵.去到,佢間舖都好大,IN先問佢o地係咪只有set dinner叫?佢答唔係,有散叫,就算set dinner都可以散叫.於是入去,佢o地留o左最入最角落o既梳化位俾我o地,呢個位新廚房,所以會熱啲.  Menu係全英文, 由於IN個女唔鍾意食茄汁同pizza,只鍾意食白汁意粉,但我又想食pizza(難得多人),咁o岩喇,我o地叫個茄汁pizza就攪掂,我o地先食佢o地一開始放低o既麵包, 白色長形o既係芝士包,唔太鹹,幾好食.另一個係多士,同樣OK o既.  落完單,o野食好快到o黎.  1. $138.00o既三文魚天使麵 Salmon Angel Hair 呢個就係俾IN個女食, 最後我都試一啖,嘩!味道調較得好好,就算我食o左之後上o既意大利飯至食佢,都覺得好食.每條 天使麵都好creamy. 味道: 5分  2. $168.00o既煎帶子意大利飯 Pan-fired Scallop Risotto 有六隻冇煎過龍o既帶子, 意大利飯o既汁係黃色, 我舀起時,有少少拉絲;食落係好好味,我o地都覺得好驚喜,食過咁多次意大利飯都唔係咁鍾意,但呢間真係做得好好食. 味道: 5分  3. $120.00 o既茄汁火腿薄餅 Prosciutto e Fungh 直徑係12吋而且係薄o個種,所以叫呢個,見到面上o既火腿焗乾o左, 食落,呢個比上面兩樣都遜色o左少少,可能茄汁唔係咁夠,不過味道係唔智太鹹o既. 味道: 4分  食完後我o地諗叫唔叫埋甜品,最後揀o左3個,而所有甜品都係$60.00同有一個雪糕球,可以自由揀咩味,雪糕我o地就揀o左雲尼拿,士多啤梨同芒果. 4. Carrot Cake 從未食過,o係有人陪之下試,我原以為呢個蛋會係橙色,但原來唔係,反而係啡色加埋紅蘿蔔蓉, 我先試吓,好重玉桂味,紅蘿蔔味係輕微,呢個唔太甜.口感有少少o鞋. 味道: 4分  5. 朱古力mousse 係IN個女o既至愛,我最後至試,味道唔太甜,mousse夠廷身. 味道: 3分  6. Mascarpone Meringue 查字典係意大利軟乳酪調合蛋白,由於我o地全部人都未食過,所以IN都先問問係咩o黎,應該係經理o既解釋由蛋白造成o既酥脆甜品. 上到o黎,佢o地將雪糕擺o係上面,亦見到有好多莓,o個件o野就係擺o係底,似一個環咁. 食落唔甜,脆就唔係好脆,不過o係出面未食過呢隻意大利甜品,就覺得不枉此行. 味道: 4分  服務: 好好,會自動密密斟水,亦唔會趕客走,任由我o地坐到最後.  環境: 除o左o個個位有啲熱之外,其他都冇乜問題,又大又舒適.  價錢: 我o地計四個人.
ok	機 場 限 定 出發前 弟弟話機場三哥譚仔有機場限定砂砂湯底 砂砂湯底就即係喇沙 仲要話正過馬來喎 勁鐘意食喇沙嘅我 無理由唔試一試 淨墨丸(6粒😚) 走九芽 小辣 第一啖湯嘅係覺得同平時嘅辣湯底分別不大 但過左陣辣就食得出有椰味 Umm..都有啲喇沙感覺嘅 但可能唔加辣會好味啲 
cry	大有進步空間 中午踩完單車, 近近哋行過隔離醫肚. 呢間小店, 幫襯過四次, 冇一次覺得好食. 上次已經想寫, 不過唔得閒跟住冇咗件事, 今次食完覺得真係要寫. 第一, 等大家去幫襯都心中有數. 第二, 如果店東係有心做好啲, 都知道自己而家做成點. 是日餐湯係意大利菜湯, 一入口個感覺係好水. 心裏面好疑惑, 廚師是否煮完咁大煲湯, 係咪都會試吓味呢. 同行友人都同一時間有同樣反應. 從好處諗, 店東可能想大家清一清腸胃. 叫咗西班牙紅毛豬 ($79). 過咗冇耐, 件豬扒(肉)就到, 友人一見到就話: "嘩, 乜咁薄嘅! 如果咁薄, 應該有兩件, 一件就應該厚啲!". 同我嘅諗法一模一樣. 件豬扒嘅肉質好結實, 係肌肉嚟, 同埋有一種比較強烈同埋特別(不一定代表好味)嘅豬肉味, 可能呢啲就係西班牙紅毛豬嘅肉質同味道. 印像中多年前在加拿大超市買嘅草根階層豬扒, 都有D咁嘅味. 上次試過佢嘅西冷牛扒, 好硬, 唔掂. 所以今次唔再食, 諗住食豬扒會穩陣啲, 點知都一樣係令人感覺人生無常, 始終都係凍檸茶最穩陣. 
smile	惡魔之吻😈 今日落咗旺角買嘢，朋友推介我食呢間魔怪食堂，可能嗰陣時係下午茶時間，客人唔多，鋪頭裏面播住一啲日本音樂，感覺幾舒服😌 叫咗個三文魚蟹子丼同埋角切魚生丼 三文魚好新鮮，賣相好吸引 蟹籽都幾多，一啖咬落去，爽yy😂  朋友食左呢個角切魚生丼，應該唔錯，搞到我都好想試下，不過有d芝麻，感覺好似怪怪地😂不過我見到有三文魚同吞拿魚，就係唔知白色嗰啲係咩魚？🤔同埋碗飯都幾大碗👍🏻   總體來講，食物質素可以 下次經過會再嚟🍣🍣
ok	食物一流服務九流 大少同我繼續食在堅尼地城，但唔再係厚和街lu.  堅尼地城其實冇乜邊間食店要等位。估唔到呢間食店咁多人，我哋12:45去到竟然要等位。   等左大約5分鐘，終於有位座。大少叫咗口水雞，我就叫咗魚湯泡飯。   大少個餐好快就到，口水雞份量都唔少，配一碗白飯仲有蒜頭雲耳做前菜，而餐飲就改咗做哈密瓜鮮奶。雖然叫做川式口水雞，碟雞上面亦都有好多辣椒油，但係食落去一啲都唔辣。就算唔食辣嘅人都可以一試。再試埋大少個哈密瓜鮮奶，個奶味好重，唔係奶水但係應該加咗糖漿，因為個甜度比正常哈蜜瓜甜。 但係我個魚湯泡飯就等得耐啦、我估10至15分鐘，每次問服務姐姐有冇落漏單，佢哋 check 都唔 check,只係講整緊啦。三催四請之下我個魚湯泡飯終於到啦。泡飯裏面除咗有碎魚粒，仲有青瓜粒，蓮藕粒同埋海帶粒。個魚湯都好白，亦都唔腥。  個泡飯冇乜特別，同平時啲魚湯泡飯差唔多，比起大少嘅口水雞，我覺得佢嗰個吸引啲。 我個餐飲就要咗桂花冰釀，味道同食桂花丸子一樣，只不過呢杯嘢飲將甜品變成餐飲。 哩間店舖食物一流但係服務真係九流，食物真係唔差，所以大少已經講應該有翻兜機會。
cry	又貴又唔係巴閉！ 我本身無想寫食評，所以個“手打”墨汁墨丸無影，，，個安格斯牛98蚊，，嘩，多到呢。。個手打墨丸，，直頭要打去商品說明條列，真係唔知係邊個隻手打，，同其他任何地方一樣，明顯係叫貨個隻，60蚊6粒！我以為自己去左酒店，，啲野吹九次都未到，叫左個醉雞煲，，啲雞唔入味，重有小小雪味，又嚡，，最攪笑係有大煲細煲，，問佢大煲係咪一隻雞，，佢話唔係，無手，無腳，，，都唔知係咩雞，，街邊檯就多過鋪頭，晚晚成6，7張檯唔洗交租，都貴到嘔，唔知點解有人話好食，係咪打手，，，雖然好唔好食係好個人，但個墨汁丸擺明係吹水唔會係佢地自己手打，而且去邊間食都唔會60蚊得6粒，，個牛真係小到嚇死人，，佢有兩樣野好，，啤酒夠晒凍，烏冬長形18蚊都好抵架喇，，隔離檯都吹左兩次，野飲又無，野食又無，，我地啲野飲都叫左幾次，，啲侍應，叫佢去洗碗都驚佢打爛晒，寫一樣野食都寫好耐，真係一世都唔會再去！ 4個人，連啤酒一人172蚊， 
