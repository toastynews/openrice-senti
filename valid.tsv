label	text_a
smile	不錯的小店 呢間小店做左都有幾年，平時唔覺好旺，但因為附近都冇咩bakery，得呢間，見佢門面都算企理 有心思，玻璃櫃既cake 賣相都唔錯，所以都幫襯過兩次。今次買左 $22 伯爵茶瑞士卷，見伯爵茶味好少見，所以買來試下。  個卷幾鬆軟，不過就略嫌太鬆軟，一切落去，較容易散，建議可以整得實小小，伯爵茶味算出，但可惜的是cream 沒有伯爵茶味，令到感覺較普通，建議可以連cream 都係伯爵茶味會突出啲。呢個卷都有個特點 就係食到一粒粒的「茶葉」？   下次會試其他。
ok	我係來拉低個分的。 等佢咪誤導人嘛。 7個同學, 考完試特地去刷餐好的。素聞隨行一位同學強推此店的豉油煎大蝦, 故選擇之。 分別叫左2斤4豉椒花甲, 2斤4辣酒煮花螺, 2斤4豉油煎中蝦, 2隻避風塘花蟹, 3隻椒鹽瀨尿蝦, 7隻蒜蓉粉絲蒸扇貝。唔係係撞手神定點, 佢次次秤親都2斤4架喎, 明明order2斤之嘛.... 搏你唔reject。呢招呢, 有少少取巧, 不過大家高興都算數。 先上我好想食的椒鹽瀨尿蝦。切開3段走油炸再加椒絲同蒜粒兜勻, 冇不好吃的道理。夠香口, 但略嫌太乾身。 蒜蓉粉絲蒸扇貝跟住上。又係果句, 蒜泥加扇貝淋上豉油係皇牌組合, 扇貝也蒸得不錯, 錯就錯在佢懶得洗裙邊同舊潤, 唔夠全面。不過我諗街度冇幾個肯用心幫你洗淨來食lu。 豉油煎中蝦一人suppose有2隻。豉油好似太甜, 而其他朋友覺得太鹹。總之係個豉油出事。連果2個推呢味菜的人兄都覺得換左豉油。避風塘花蟹經油泡熟再加豆豉炸蒜同鹽同炒。惹味, 但把蟹浪費了。其實一早知花蟹同避風塘唔夾, 之不過想吃, 就冇計。其實而家街上仲有冇中菜館d蟹係炒熟, 而唔係泡油熟架呢? 豉椒花甲個芡杰撻撻, 唔香口唔好味。辣酒煮花螺最後才上。個湯底係酸的, 很不好食, 我只吃了一隻。 因為有人駕駛, 大家陪佢關係, 只飲左2支啤酒。呀姐成日sell啤酒, 飯, 菜等, 有d煩。 食左都幾多野, 埋單一千九百幾, 一d都唔平, 以呢個quality仲可以叫貴! 大家, 都係去返全記食啦! 
cry	薯條比漢堡好食嘅 仲於可以一試傳說中抵食又好味嘅漢堡。  佢漢堡嘅特色在於你可以自己揀想要嘅配料醬汁，而配料醬汁嘅選擇都算Ok。 同埋佢有免費任食嘅花生，可以不停拎。  我揀左Cheeseburger with regular fries。薯條有2隻味揀。一種係regular普通薯條，一種係有spicy sauce，有少少似七味粉。我就揀左有味嗰種。  一食burger, 係凍嘅。牛冇牛味亦唔juicy。個包又淋又唔香。。。。。  再食薯條，係新鮮炸嘅好香口又脆。友人好喜歡有味薯條，但我覺得太醎。  一句講哂，佢算貴，質素好一般，有好多更好嘅選擇。 
smile	CP 值高既CAFE 每日最大既難題就係諗晏就食咩好，同事話想去呢間咖啡店試新野，咁就一齊去試。 因為早早去到，人又唔太多所以有位坐，佢有SET LUNCH簡。仲要有牛扒有豬扒連羊都有，見隔離枱塊牛扒真係好大塊，所以最終叫左個紐西蘭西冷牛排配黑椒汁飯仲加配左杯茉莉綠茶。 好快就有得食，嘩！估唔到塊牛排咁大塊仲要係煎到脆面，切開有肉汁juice,唔係乾晒同鞋既，仲有有香草點綴一下。 當我驚嘆緊個牛排大小，其實入口不錯，好過一般茶記大家樂，不過44蚊就不要期望好吃到能與二三百的質素。 黑椒汁比較淡味，不過咁既價錢食到塊令牛排而且值點票價。
ok	蒸飯點心 平時lunch多數買附近包點先生既蒸飯，見呢間新開又平少少，所以今日就行多少少路黎呢間買咗盒章魚肉餅飯試一試佢。 要讚既係，有堆菜係側邊，同埋比較少油，感覺上健康一點。章魚肉餅望落色澤較燶，但食落不錯，唔韌同好味。飯就要加上豉油會好啲，否則較乾，但豉油唔似一般豉油，好似有陣薑定唔知咩味，冇一般豉油咁正。但總括黎講係可以再encore既，反正價錢平少少。同埋呢間野除左蒸飯之外，仲有包點同其他點心，腸粉睇落都幾吸引，下次試埋佢 
cry	一間唔值得再嚟嘅餐廳服務又差 食物種類少收費貴 一間唔值得再嚟嘅餐廳服務又差👎🏻👎🏻👎🏻 食物種類少收費貴 人生第一次寫食評，上網搵到呢間餐廳睇相環境感覺好似唔錯，點知就中晒伏😖😖😖  食物質素差😑服務態度差😑 有個侍應講嘢好低沉其實唔知佢講乜😰  睇埋餐牌嘢食唔多款，價錢貴 其實未食飯已經覺得中伏 無奈坐低左只好叫嘢食🤯  叫咗個黑松露雜菌貝殼粉，個貝殼粉好似未煮好咁硬骨骨 收走野食速度極快，感覺好似趕人走咁👎🏻👎🏻👎🏻 全場只有幾枱客  呢間餐廳一次就夠啦💀 
smile	華都有心機小店 可以多支持 由於屯市餐廳實在要等太耐，覓食地點漸漸往外移，發現到呢間華都小店後，水準都幾ok!  午餐試了「咖哩唐揚雞扒蛋包飯」，特別要求了多汁，以確保每一啖蛋包飯都要充滿咖哩汁，嘿嘿；而包住飯既蛋如圖一樣咁靚，火候剛好，餐廳仲標明使用日本蛋，放心😆 不過老實說炸雞炸粉太多，雖然雞肉嫩滑，但炸皮呢度要扣分 另外朋友試了「全日早餐」，睇相已經知份量充足，要有既薯餅、沙律、煙肉、茄汁豆、炒磨菇得全部都有。驚喜位係薯餅有粟米夾心，唔係超市買一般果d薯餅👏🏻 另一驚喜位係佢既自制麵包，面頭鋪上少量砂糖再烘，係肥d但令人食得滿心歡喜🤤 總括餐廳既食物係幾出色，反而咖啡就冇乜大驚喜了
ok	無想像中咁好食 每次lunch time 經過都大把人等，結果要食呢碗牛肉麵嘅決心拖拉咗兩年。趁落雨先嚟試吓，居然唔駛等位！梗係即刻叫想試好耐嘅牛肉麵啦！  湯底清，有淡淡嘅牛肉味。拉麵QQ可口，質感唔錯。牛肉嘛⋯質感一般，有啲似打邊爐式嘅牛肉，牛味又未算突出。  可能自己好大期望，又或者較偏好台式牛肉麵，所以眼前呢碗對於我嚟講就覺得一般 - 味道不突出，牛肉質感一般，唯獨湯底應該無乜味精，食完都唔太口渴！  不過店內姐姐們服務態度良好-值得一讚！ 
cry	只享受飲茶的感覺 重點不放在食物 同屋企人飲茶基本上都系放假既指定動作，而海港都系冇咩選擇中既選擇。 索價近$50元既惹味鴨舌一啲都唔惹味，鴨舌乾爭爭毫無醬汁，話佢系鹵水但又冇乜鹵水味，話佢系香辣鴨舌但佢又冇乜香辣味，味道系介乎系鹵水同香辣之間，兩頭唔到岸，味道有啲淡唔夠入味。 煎薄罉系pancake入面包住d花生、糖等等既配料，皮有啲厚，食落有少少粉粉地既感覺，餡料系正常(應該系話好難唔正常)，但pancake皮造得唔系太好，唔夠香。蝦餃既蝦肉幾彈牙，蝦肉大大粒，但系蝦餃皮唔夠薄，turn out冇晶瑩剔透既感覺，仲有少少糊糊地既質感，一般般吧。 
smile	轉角的文青小店 收工行過見到個名，就諗到近期有套，日本戀愛漫畫拍左真人電視劇，而且隔離有花店，所以俾佢吸引左入店，係安靜的小區有間寧靜的cafe,係十分令人舒服放棄    i's和牛漢堡配洋蔥、番茄 見到用店名就一定招牌啦，而且我幾鍾意食漢堡，黎到都大大個，以為個包好厚，點知咬落十分鬆軟，洋蔥番茄都好新鮮，主角的和牛漢堡扒，都多汁鬆軟，無令人失望。   香草烤紐西蘭羊架  唔知係咪平時，做開任食，d薯菜好多，好似唔洗錢咁，在對比下羊架，就好似好細，但咬落有驚喜，肉汁標出黎，羊肉騷味唔錯，有之餘又唔太濃。 黑醋蜜糖雞翼 烤得剛剛好，我鍾意雞翼外皮少少脆的感覺，黑醋同蜜糖的香甜又相當配合 鮮奶+朱古力咖啡 鮮奶需要加8蚊，而所有茶、咖啡款式都唔需要加錢，杯朱古力咖啡真係好多朱古力，本身想叫朱古力布朗尼食，飲完依杯，d朱古力都夠哂 
ok	Weekend同朋友飲茶聚聚 入去天水圍探朋友，咁就約埋係敘福飲茶啦！朋友話呢間啱啱裝修完幾個月兼且依家上埋市添～ 點心價錢相宜，亦都唔洗點等位，兩個人都唔洗搭檯，feel good~~ 蝦腸皮唔算厚，內蝦冇特別雪味，可以接受。 燒賣，同朋友一人兩顆，味道唔錯。 鴨腳扎，內有芋頭、蝦滑，唔錯。 炸餛吞，不油膩，外脆內香。 豬手，入味夠淋，補充骨膠原朋友好like啊😋 點心味道整體都算可以，唯一不足酒樓好似唔係幾夠人手，唔知係巧合定咩，希望可以改善就good啦💪
cry	食到牙痛 路經此地（馬鞍山），想食埋個晚飯先返港島，但美食沙漠中既食肆大部分都係大排長龍。行左好耐，見到間Cafe1950，曾經食過佢既元洲分店，覺得正正常常，所以入去試下。  我哋叫左原條茄子、錫紙焗雜菜雜菌、白酒藍青口同西班牙海鮮飯。另外，可當個餐，我哋 揀咗個忌廉湯同熱檸茶。  原條茄子、錫紙焗雜菜雜菌、白酒藍青口似用清水白蛤完加調味料。  西班牙海鮮飯：飯過濕，配上茄汁既酸尾尾，飯面上有青口，內裡只有切碎既菇片、橄欖 片同細粒既蕃茄。其實，得依個飯算正常，但食食下門牙咬到細骨既物體。門牙好痛，即時吐出，原來飯內有青口殼碎。我即時沒有了食慾，之後門牙痛了2兩日。  食之無味，棄之唔可惜，只可講今次既野食係熟既。 
smile	高質喎 黎到深水埗見到壽司鋪，毫不猶豫就行咗入去食，今次單點壽司🍣，冇叫其他熱食/丼飲個d......叫咗14件壽司食  三文魚腩兩件$18 好鮮甜，幾新鮮！😝 左口魚兩件$20 佢係炙燒嘅，令甘甜魚油滲出黎， 食落都幾美味，亦有少少即溶嘅感覺。☺ 帶子兩件$32 壽司好大舊，而且係新鮮好食👍 鰻魚兩件$18 鰻魚冇話好特別，我覺得都正常水準：） 劍魚腩兩件$28 塊魚都算幾厚，唔錯唔錯☺️ 鵝肝一件$25 好似食緊中式嘅鵝肝撈飯，如果係厚切啲就更好！😊 藍鯨吞拿魚大拖羅壽司一件$68 入口即溶，超級肥美，我愛脂肪！好想瘋狂食多十舊！🤤🤤🤤🤤😚😚😚😘😘😍不過價錢略貴！ 其他圖片： 
ok	三人晚餐 同男朋友同佢媽行街 行完黎食野 第一次食依間野 個人對佢既面包冇咩興趣  叫左三個餐 三個都係意粉 個餐有個細既沙律同一個細既牛角包   男朋友媽咪叫左個蕃茄意粉 我完全冇試過 唔知咩味 但無論係男友媽咪定男朋友食完都話個意粉好酸  男朋友叫既我真係唔記得左係咩 比唔到評論  我自己就叫左魚果個 辣既 有二舊魚 食落唔錯 意粉食落第一下辣之後已經感覺 我覺得個意粉好好食 睇落本身覺得好少食完覺得份量岩岩好 而且有好多菇係到 好食呀  不過講一講個沙律 份面有一舊白色既野 我唔知咩黎架 舊野有少少口感既 但我唔中意食 個沙律仔我食左果粒蕃茄之後基本上已經唔食 我本身中意食沙律既不過佢喲菜有喲食落苦 有喲望落污糟 總之我就食唔落啦 簡單喲講係唔新鮮  總括黎講 我食果辣意粉值得再食 其他未必會 以上係個人意見 
cry	一間超級奇怪唔好食的餐廳 今晚同阿媽諗住食日本野行過見到入去試吓！見到啲超平嘅套餐諗住都唔會太好食$25有幾樣野！咁嗌返個正常價錢嘅130幾蚊嘅套餐再買多個$25嘅套餐試吓啦！點知啲嘢等極都唔黎要再三催促不過啲侍應禮貌都可以嘅！不過諗住$25你想點啊！跟住但係$130嗰個餐都係咁囉！炒雜菜就比炒芽菜我囉！仲要唔好食！所謂嘅日本炒飯！就係集豆炒飯囉！最重要嗰四件所謂牛柳就等極都唔黎！催促幾次終於到不過都係好普通囉！完全唔值一個$130嘅套餐擁有的質素！不過總共食咗160幾蚊算啦我唔會再去已經中伏！ 
smile	美食要兜兜轉才碰見吧🌉😜 今日同寶寶去完T-park，之後就去左搵食。之後俾我地搵到一間好遠水路既餐廳，真係好偏遠，要轉輕鐵先去到既一個地方。  哩間餐廳係藍地輕鐵站附近，落車之後要穿過村屋，小橋同埋停車場🅿️。之後就會見到一個懷舊既茶餐廳燈箱。  餐廳有室內座位，亦有室外雅座。今晚有d凍所以都係坐入面暖d😂  不過室外環境好舒服👇🏻尤其係近排既天氣唔太熱，夜晚吹下風都幾relaxing架 食物方面，我地叫左2個Set Dinner 同埋一份小食。  小食係炸蕃薯條🍟。 上面淋左糖漿，甜甜地幾好食。 Set Dinner 叫左一份意粉同一份牛扒。  沙律 新界牛牛食既草係真係清新d，蕃茄仔又清甜。再加上少少既黑醋，係好開胃架！ 是日餐湯 周打海鮮忌廉湯 蒜蓉包 同Pizza Hut 既蒜蓉包唔同，係用方包烘底，再加蒜蓉焗成。外面脆香，入面軟熟。 卡邦尼意粉 我最喜歡就係有汁既意粉，所以卡邦尼意粉絕對係我既首選。煎香左既煙肉，調味既黑胡椒，加上少少既拌碟菜，係幾好味！ 紐西蘭肉眼扒 今餐既重點就係哩塊肉眼扒，我地叫左5成熟。餐廳煎得幾好，唔會太韌，又唔會出血汁，唔錯唔錯。醬汁就揀左蒜蓉汁，拌碟上既汁唔算多，有需要既記得問餐廳拎多少少。  順帶一提，半碟上既薯菜，好多時都會被忽略。但係今次既薯蓉就算幾特別，唔係普通既薯仔蓉，而係蕃薯蓉🍠。🤤😋  最後一提，肉眼扒既size 都幾大塊。食唔嘥埋單既時候都幾尷尬，但侍應介紹係附近有地盤工人，所以份量做番啱佢地胃口，驚佢地唔夠飽開工😎身為半個地盤妹既我幾鍾意餐廳咁貼心，好少餐廳咁優惠既價錢份量有咁多😎
ok	飽肚自助餐 天秀悅品酒店自助餐開業咁耐，一直都好難訂位，今日終於可以一試。  結論係，味道食得落但無特別，份量超足超飽肚但對比價錢會覺得唔抵，所以我哋決定餐廳自助餐無改變就唔再去喇，點解我咁講，大家可以睇下啲相，自己諗下先啦。  我鍾意湯，梗係先講湯，當晚有三款，花膠燉湯，羅宋湯，忌廉湯，燉湯是一盅盅，顏色好深不過可見無咩湯料在盅內，所味道只可以說有湯味但無花膠味。羅宋湯和忌廉湯比起金X牌差好多，好似有顏色少少味既水咁。 小食擺設好靚好精緻，酒店起用色方面係幾好，用不同大小玻璃杯裝著，菜牌寫大蝦沙拉及什果沙拉，之但係呢，大蝦沙拉裡面隻蝦細到....，不過味道又幾好食，什果沙拉就好正常用蘋果嚟做主，味道同樣唔錯，至於新鮮度就差少少，感覺似放起度都一段時間咁，兩款沙拉底都少少出水。 老公話一啲都唔似好貴會既大蝦沙拉，所以佢自制一杯俾我影相。 所以好靚嗰杯既凍蝦係自己整落去架，因為全場嚟講，最好食就係呢款凍蝦，真係可以再添食，味道爽甜無爛肉，我哋當晚唯一添食即野嚟。 至於其他，煙燻類唔多，我只係攞咗煙三文魚，味道好正常。  刺身款式唔多，有三文魚，甜蝦，榮螺，吞拿魚，墨魚，每次限攞3款，只廚師分配，味道唔新鮮，雪咗好耐既味道。 熱食既款式，出奇地全部都係飽肚食物，炒飯炒麵，燒肉燒味，瑤柱扒西蘭花等等，五穀類食物偏多，餸菜款式少，味道都係一般般 甜品呢！我有點失望😞，款式唔算少但怪怪地，唔係大眾化既款，我只係攞咗啲比較一般都會食既款試，至於一啲比較特別，馬拉糕，雞屎滕草餅呢啲就留俾其他人。當然雪糕一定有不過係牛奶公司雪糕有雲你嗱，朱古力，就無其他喇。 仲有一啲例如芝士餅乾，多士都無影到，因為無哎特色。  到價錢，晚餐時間係每人三百幾加一，如果你只係想食得飽肚，可以有其他選擇，而唔需要付出咁多。
cry	失望嘅小食餐！ 今日中午我們去咗粉嶺站嘅「小食快綫」買咗小食外賣自取食！ 我們買咗魚蛋、魚肉燒賣同腸粉！魚蛋嘅肉質唔算好彈牙， 而且味道有啲腥！ 魚肉燒賣嘅肉質都幾煙韌彈牙！ 腸粉嘅質感唔係好軟滑， 比較硬實， 好似將一嚿好厚身嘅粉團放入口咁！ 真係令我們覺得好失望！ 
smile	檳城小店 餐廳位於鰂魚涌B出口，沿天橋直行落去，再直行過緊路就到，十分便利。 小店主打麵食。有三款湯底：辣味蝦湯底，咖哩喇沙湯底，豬骨雞湯底。  海鮮辣味蝦湯麵 2個麵都大大碗，海鮮包括有大蝦，魷魚，青口，腐角，蟹柳。外加左豆卜同墨魚丸。 湯底深紅色，原來以為會好辣，食落發覺辣味只係好少，唔食辣既人都應該食到。反而湯底係好重好濃既蝦味。 海鮮咖哩喇沙湯麵 海鮮同樣係以上款式，咖哩喇沙湯底比辣蝦湯味道更濃味，同普通喇沙唔同就係多左咖哩既味道。 兩款湯底我都覺得好好味，比較唔到邊款好食Ｄ，因為係兩種唔同既味道。如果有二人以上黎建議可以叫晒兩款一齊SHARE食。　  炸魚皮 份量好大既脆卜卜魚皮，放入湯時會發出沙沙聲，證明炸魚片仲係新鮮香脆。 🔸環境寧靜，唔錯。 🔸我覺得價錢可以調低少少，而相對份量可以少啲。 
ok	手絲雞 落雨細濕，唔想出去食lunch咁麻煩，所以今日用外賣apps叫左民聲冰室既"客家鹽焗手撕雞配飯"。唔駛特登去大坑先食到。  本身想叫呢間餐廳最出名既肉餅飯，但佢好早就已經賣哂，唯有試下手撕雞啦。首先，肉同飯個份量比例係一半一半，啱哂我呢d中意食餸多過食飯既食肉獸。味道方面，雞肉都幾滑，而且夠淋又唔肥，只係略嫌咸左少少，食完都飲左好多水。  整體黎講，份量夠，味道唔錯，值得推薦，更加希望可以試到佢個肉餅飯。 
cry	超難食 大頭蝦：嘅蝦頭同蝦身嘅肉可以未熟，個味又唔入味一d都唔好食。 芥末牛柳粒：完全冇芥末味而且牛柳粒又韌仲有粒苦添！ 沙拉骨：得個甜字之餘仲d肉好似烚熟格硬加d冇酸嘅沙律醬埋芡就算咁，咬咗兩啖都唔想再掂，老闆娘換咗個京都骨，還可以，但肉質都好唔掂硬掘掘......最後都只係食咗半舊唔想再食。 燒鵝例牌：哩個應該係哩間嘢唯一最好嘅餸，雖然同深井差天共地，但都叫做還可以，ok食得入口。 總括係一定冇下次。 
smile	好有台灣味道 每次晚飯時段去阿元來了都一定見到成村人係店外等位，第一次去時真係會怕怕，唔知要等幾耐，但其實佢翻檯都幾快，所以唔好俾條隊嚇怕，耐心等一等好快就會有位。  言歸正傳，今晚食左阿元魯肉飯，魯肉少肥而不油膩，醬汁香濃，飯粒粒分明，配菜心、滷水蛋半隻同日本蘿蔔，份量適中，女士黎講食完已經好飽，讚!  蚵仔大腸麵線：大腸好腍好入味，無大腸無腥臭味，蚵仔蠔味重，味道唔錯! 九份芋圓 ： 有好多芋圓，不同種類既豆，糖水底雖然說不上特別，但唔會過甜，岩哂我呢D怕甜但又想食甜品既人! 另外叫左杯熱香芋珍珠奶茶，珍珠細細粒幾好咬，但有d失望就係無咩芋香味，似普通珍珠奶茶，希望可以改善。  食物以外我幾鍾意佢內部裝修，有D台灣夜市先有既車仔檔做，好似去左台灣夜市咁! 整體食物水準都好高，價錢相宜，難怪生意咁好!
ok	平價芋圓甜品 第一次食木子，啲分店全部都好遠，但價錢好有驚喜☺️，中式糖水約$14-18，重點係+$3就可以有芋圓/包心芋圓/紅豆/仙草/豆花/芋泥/椰果/小丸子等😍😍😍.  我呢碗 紫米露$14加了芋圓$3同包心芋圓$3~~ 雖然芋圓味道唔出，但就好彈牙，算係滿足一下😆😆      覺得最抵食都係點$14中式糖水/仙草/豆花，然後再加自己中意既配料🤭 宇治牛乳姐係綠茶雪糕加牛奶，雪糕當然係普通質素啦，奶味較重~~  勝在有啲芋圓可以咬下，不過味道就唔係太突出～唔好抱太大期望，但志在幾平😝 餐牌 
cry	唔知係咪唔到店有唔同味 新蒲崗果間板長執咗，就少左去板長今日黎左黃大仙呢間板長試下，以前食過㗎板長ok㗎，啲食材都好新鮮，但今日唔知點解呢間真係好差啲魚生好唔新鮮好乾身，好似擺咗係度好耐仲要無蓋冚咁，叫左好發款壽司覺得正常㗎都係得三文魚同油甘魚壽司，可能係平價壽司差極都唔會衰得去邊 ，其他貝殼類壽司同魚類壽司都唔新鮮食唔到鮮味好失望，叫咗一碗櫻蝦稻庭烏冬除左鹹，就食唔到其他味，如果以呢個價錢去食咁㗎質素真係唔值，無食一排真係差咗咁多，希望唔會步元氣㗎後塵 
smile	係四川味道！ 之前晏晝都食過瘋狂小面但係由於人流太多等位等左半個鐘難得今日放工心血來潮諗住再去食多次嘅時候人流就少咗好多可能啲人仲未放工😂😂😂 出其右開心地原來晏晝嘅套餐Menu夜晚都係有供應亦係全日供應，全選ABCD項啲都係$98  大食嘅我哋咁梗係揀全餐啦我嘅瘋狂大排麵仲選擇咗加辣 餐廳好友成都嘅味道 位置都好闊落 裝修好有四川風格 叫咗個瘋狂牛肉麵 牛肉肉質唔會好晏又過軟食落口好香口而且都有3、4塊牛肉！ 麻辣豬耳 遊覽四川涼粉同埋雪耳糖水 s可以食到四川嘅甜品，個人比較鍾意食四川涼粉一你有解難二來青青甜甜咁 瘋狂大牌面第一次食原來搭鞋面係指金沙骨不過個人就喜歡食牛肉麵多啲覺得金沙骨嘅肉有啲唔夠滑但係湯底依然一樣香又\時就算加咗啦都唔會好口倉口 麻辣棒棒雞味道唔錯仲以為係雞俾肉原來係一片片嘅雞肉記得二喺香港真係好少機會食到
ok	飲野吹水OK!為食去就免啦😑 三八女王節 約埋「正義C9」同「潮媽K姐」去Gathering 搵個方便各自散隊， Friday Night 又有機會有位 就諗起尖東五星 酒店群近橋底附近餐廳 仲有半開揚半隱蔽戶外位坐住來「抖氣」 幾relax 之前一晚就㨂左呢間泰菜酒吧，睇食評見相感覺溫暖，訂枱仲有八五折   可惜寒流到，兼有雨，店員都溫馨提示坐裡面舒服D, 我地就乖乖地跟大隊啦   店內環境也不錯喲，好明顯係可以坐到尾唔使轉場既地方 不過看看營業時間到12點... 都係看情形啦⋯⋯ 今次三人行都點了不少菜式 仲開左一紅一白酒，但好好好...可惜！無讚好之作 南澳生蠔- 新鮮可入口 但無發現甜心   炭燒豬頸肉- 肉質不錯，燶些會好DD..個汁就重手左..點解呀⋯⋯鹹左   蒜蓉包配紅咖哩雞........包..失敗之作，不試也吧，咖哩雞...攪攪吓見到有幾片既，椰汁味係有既，咖哩辣味..唔多覺   大蝦冬陰公- 唔係我想咁囉，唔辣又太鹹 蝦係看上去幾大兼有肉地，但又un左囉  軟殻蟹米紙卷-蟹肉細左些，中間有薄荷葉..口味就見仁見智啦   明爐烏頭...差 肉質唔得 個汁都.....無感覺   講句公道說話，呢度飲野食小食係還好既，想要追尋美食之旅...就看各人口味啦 
cry	不了不了 唔會再飲 台式飲料、果茶、芝蓋茶，開到通街都係~ 酒店樓下唔輸得，開左呢間Maxsee~ 我都唔執輸，嗌杯超級水果四季春。   水果種類多，有士多啤梨、奇異果、百香果、西瓜... 百香果😣 加左落去就成日會吸晒上黎，全部根本係核，想吐又無地方吐，要𡁻晒吞，好難頂。不喜歡、不喜歡 😖 都唔知邊個「天才」諗到會加百香果...   而且呢杯四季春無咩茶味，仲要比百香果蓋晒所有味，完全唔好飲。唔明點解會係招牌。 會唔會再黎飲？不了不了... 題外話，brand identity做得好差，完全唔吸引。 
smile	大滿足 結咗婚之後嘅情人節，都係唔想特登食比平時貴好多既情人節套餐。原本諗住同BB一齊慶祝，但係最尾都係決定兩公婆拍下拖。我哋長期都係日本菜fans，所以就決定黎呢度食魚生飯。我哋打言確定佢係平時嘅Menu，咁就book位啦，yeah！ 我哋叫咗人氣No.1既豐洲水產海鮮丼👍🏻佢係二人份量嘅portion，我哋同師傅講唔食三文魚魚生，佢好好咁幫我地轉咗做油甘魚。魚生非常新鮮，另外佢哋個海鮮面miso soup亦都係非常出色，總對係一個驚喜！成餐飯性價比超高，另外我哋亦都叫咗一支細sake，今餐非常圓滿😍 
ok	少女時代龍蝦包 星期日途經荃灣廣場買野順利afternoon tea, 見到一個咁pink lady 既餐廳，少女感覺即時返哂黎，無detail 睇menu就拉老公入去試  招牌龍蝦包有驚喜，包超軟熟值得一讚，配上份量合適既龍蝦肉，非常匹配，充滿口感，我同老公都覺得值得一試。 仲跟薯條沙律，兩人唔太大食應該都夠。 但驚老公唔夠包飽，所以仲吃多左個烏冬，但比起龍蝦包，呢個烏冬就相對平凡，而且牛肉太硬，如果係老人家或者小朋友就未必食到，可以揀第二D餸既烏冬。 
cry	搵笨!!! 見無乜野做就同屋企人上黎食個lunch~ 見到佢呢到d 'set lunch' 好似幾吸引o甘~ 有''北海道芝士蟹腳''火局糙米飯$68 ~ 又有咩'野菌海膽汁'火局糙米飯$68 ~ 等等~ 我(煙三文魚明太子pizza $4x) - 都幾好~ 佢係我鐘意個d簿到似紙既批~ 味都幾好~ 幾脆 家姐('野菌海膽汁'火局糙米飯$6x) - 比佢海膽兩個字欺騙左~ 無留意個汁字~ 唔算話好陋~ 配埋d野菌都ok~ 海膽味....當然無乜~ 佢個d所謂既'糙米'~ 根本就係'隔夜飯焦'-_- ~ 爸爸('北海道芝士蟹腳'火局糙米飯$6x) - 又係比佢個北海道蟹腳呃左~ 跟本就係人做蟹柳!! 媽媽(咩醬汁雞肉抄意粉$5x) - 無試到~ 不過佢話都ok~ 加左$20叫兩杯野飲(桑梅茶同茉莉茶) 一定要加糖-_-~ 唔加都幾難飲下~ 食食下越食越覺得唔抵~ 點解會叫set lunch呢? 又唔包飲品~ 又無湯!! 跟住爸爸忍唔住就過去問佢何謂set lunch? 個SET 係邊呢?? 點知得到既答覆係''下!! 個餐有跟湯囉~ 但係我問過你地~ 你地話唔要個湯架!'' -_- 有邊會唔要呀!?!? 跟本就無問過!! 我同家姐兩個人去買野食! 4隻耳仔都聽唔到?? 一d悔改都無!! 仲要賴客人!! 眼見我地投訴之前既客人都係無湯~ 投訴後既客人先加返~ 最後佢比返4碗湯我地~ 唔知係咩湯~ 但係有翅(當然都係假!) ~ 屋企人話個湯仲好過d野食~ 環境仲差!! 周圍都有蚊玆仔~ 仲飛左去我件pizza到! 以後都唔會再黎!!!! o甘既價錢!環境!服務! 完全唔掂呀!! 
smile	數碼也有日午餐 今日倆人難得一聚，決定去遠d，去左數碼港，好耐無入過黎，簡直好像世外桃源，令人歡心。 行左一陣，我地決定食日本野，揀咗澳洲壽司，地方好大，仲有一啲露天嘅位置，成個感覺令人舒服。店員安排左我最鍾意嘅卡位，十分寬敞，舒適明亮。  火炙壽司盛盒$280 火炙壽司款款新鮮，令人回味。 三文魚芝士燒鰻魚卷$88 鰻魚燒得非常香口，配上三文魚和芝士，口感一流。 鐵板牛肉炒烏冬$82 烏冬炒得非常入味同彈牙，鐵板牛肉嘅份量十足，果腹滿足。 牛肉鍋$128 牛肉鍋熱辣辣香噴噴，牛肉非常嫩，入口即溶，湯底係壽喜燒，配上野菜，非常正。 吉列炸生蠔$88 吉列炸生蠔外脆內軟，而且充滿蠔汁，絕對是小食推介之一。 蘆筍串$20 香甜可口，吃不停口。  數碼港原來都有質素唔錯嘅日本餐廳，喺度住嘅人真係幸福！ 
ok	抵食日式家庭餐廳 約咗人係附近傾野，早上做完野就搭車趕過黎係附近搵野食，咁啱行到呢度，餐廳裝修colourful,家庭餐廳感覺，見到門口價錢牌都唔太貴，就入去試下，1點幾餐廳近乎爆滿，得bar枱位坐，我諗真係太忙，想拎個餐牌睇下都等咗幾分鐘先有人睬我😶，唔明點解唔印多d放係每個位。 本身見唔到有lunch set,好彩侍應提一提，差d叫貴咗 lunch set包熱飲，有少少沙律，味道正常，蛋包飯有得㨂加咩汁，我後悔望咗隔離個人揀錯汁，黑椒汁較重口味，蓋過咗蛋包飯未身既味道，應該㨂茄汁好d,抄蛋整得實，唔會水，但係飯有d淋，有部分變咗漿狀，硬身d會好食d，炸蝦較多粉，龍利柳好少少。成個飯長形碟望落好似好多，不過食份量唔係想像既咁多，但仍然係正常份量，食得幾飽，整體黎計味道份量價錢都合理，食得過。   餐廳位排得好密，張枱放得好近收銀枱添，路較窄，行出行入要小心，客人流量多，不過都唔會話趕你走，幾個朋友坐卡位食個飯傾下計既好選擇
cry	永無下次 一直都好想去試下呢間拉麵，早兩日同老友行經就抱住興奮嘅心情入去，起先招呼都ok嘅，我叫咗碗雜錦拉麵，我老友就叫义燒拉麵，點知等到我差唔多食哂成碗麵，我老友嗰碗都未到，啲侍應一味話就煮好，起初我仲以為我老友叫咗碗燉湯，望穿秋水“义燒拉麵”終於煮好，點知义燒拉麵無义燒，好自然梗係問個侍應點會咁嘅，點知佢居然答話無义燒係正常嘅，义燒拉麵無义燒喎！我攞起本餐牌指住义燒拉麵張相嘅义燒問佢，佢居然話唔好再講，跟住後補塊刀功精湛紙咁薄义燒..... 真係火都嚟。 
smile	意粉好味 琴日早左收工就走咗去食個下午茶，記得之前喺呢間度食個下午茶，幾好味，又多嘢揀，所以今次想encore。點知入到去，好似換咗餐牌，比上次少左好多嘢食，我哋就揀左兩個餐，南瓜意粉有跟酥皮湯另一個焗飯就冇嘅，全部都有得揀紅豆冰飲，都唔使加錢， good ！個南瓜要分真係唔錯，多汁，尼個比上一個意粉工房啲意粉好食好多，雖然價錢貴少少但真係好食，我仲見到有啲人嗌咋雞塊左全日早餐，望落去都唔錯，下次可以試吓食。另外一樣值得讚嘅係佢哋係用只飲館非常環保。  
ok	錦田終於有正咖啡飲啦 唔聲唔聲估唔到錦田都會開真正既穩世cafe~~  星期日下午三點幾去到，全場爆左 係兩邊都爆哂，真係估唔到甘旺場 等左一陣先有位，再order 食物  叫左mocha, cappuccino, 焙茶latte  cappuccino 個咖啡底偏酸，我麻麻地，但係比多一小杯espresso 等自己可以加濃d 咖啡，依點真係無乜cafe 會做 mocha 個咖啡底就唔酸，朱古力味唔算濃，但係同咖啡味配合得唔錯，咖啡味重d  焙茶latte 焙茶味好濃～～正 野飲都會配埋果仁～  仲叫左鬆餅。。。但真係好un 又硬。。。一d 都唔鬆 仲叫左個煙三文魚三文治～包可以揀軟身定硬身～揀左軟  包真係好軟熟，口感好好，d 餡都好夾～～味道 整體推介咖啡同三文治包類～～鬆餅希望會改下個食譜啦 
cry	從未吃過甘難食既蠔餅 同母親補食中秋飯 近近地又泊到車 所以選擇左莆田 仲系米芝蓮餐廳.  一入去.環境幾好 服務都好好 因為有帶Bb 座位都好闊. 茶同菜鋪都好好食 心唸今次應該無揀錯.   我地點左4樣野  冰浸苦瓜 其實系鮮苦瓜浸冰水 再點蜜糖食. 個人覺得幾特別. 唔錯 點知第二樣開始就中伙 蟹肉豆腐紫菜羮 普通到無得再普通 又無蟹味，紫菜又唔好食 覺得自己煲嗰d仲好過佢  第三樣 蠔餅.系令我最憤怒 首先佢無魚露點，成件事已經好乾好怪 佢話系點嗰個辣汁 個個明明系泰式生蝦執.完全唔夾 個蠔餅超干.無蠔味. 是旦一間街邊檔or茶x都好食過佢  最後系興化炒米粉 同樣好難食.完全無味 唯一系d米粉質地好幼好綿 其實食才好好 但味道就 
smile	彩園西餐廳 平時我地放工諗唔到有咩食，都會去上水火車站格離彩園商場搵食，方便又快捷。 其實歐意餐廳我地由開業到以家都食過好多次，我最鐘意就係食佢鐵板餐，好抵食。 海陸空雜扒 可加$18轉大蝦，但餐廳冇大蝦（轉左兩隻小蝦），配送蒜香多士，熱飲，餐湯，餐湯可加$22升級酥皮海皇湯 雜扒有（豬扒、雞扒、吉列魚柳、法蘭克福腸），豬扒，雞扒，唔算好大塊，豬扒軟腍，但吉列魚柳好長好大塊，炸得好香脆，法蘭克福腸帶點小辣，薯菜比預期既多。 酥皮海皇湯 酥皮焗得鬆脆可口，配合湯一齊享用，好好味，但湯略鹹了一點 熱柑桔蜜 
ok	唔喺嚟食咸豬手 今日又過咗Mikiki附近做嘢，做完嘢到附近食肆Tea一Tea先 德國餐廳我嚟食過一次，咸豬手確喺正，不過以呢個鐘數，加上得自己一個人就食唔到啦，叫個下午茶食算啦  店鋪唔算大，有室內同户外座位，天熱我就會揀坐室內，人少少都坐得幾舒服，話哂都叫有冷氣嘛！不過唔喺個個都坐面，眼見有外國人士坐喺户外嘆番杯啤酒傾吓計，感覺又幾relax嘅   Tea Set (D) $48 松露炒滑蛋+厚多士+肉眼牛扒 牛扒薄切好易咬口，牛味就一般  多士味道較為淡，我將黑松炒蛋放在多士度一齊食就滋味得多！
cry	垃圾燒肉! 第一次上黎寫食評，實在忍唔住，因為見間野咁多讚，以為唔會差得去邊⋯ 咪提議班Frd 去試下，點知完全中哂伏！！ 相都無影，真係無興趣影，賣相完全唔掂，價錢貴過出面d連鎖燒肉店，質素仲差過果d百幾蚊任食嘅韓燒！ 仲要坐得勁唔舒服，沒有服務。 連油都要3催4請先肯黎加，燒到隻獲燶哂都唔係換。  除左垃圾我諗唔到其他形容詞！堅係嬲！ 我真係唔明到底d讚係邊到黎？真心想提醒未去嘅人，不要信哂d食評，因為真係唔中肯，名不副實，懷疑全部都係比錢嘅  
smile	泰國抵食餐廳 九龍城一向嘢食多，上星期臨近新年，一家人食團年飯。但今年反傳統唔係去酒樓食，而係食老媽子最鍾意食嘅泰國菜。有間朋友推介平靚正，所以今晚一家就去試下。 海南雞 (一隻) $168 大時大節香港人都鍾意食返隻雞，今年又點可以無雞呢？佢有半隻可以揀，諗住一家人食就要咗隻全隻。點知真係勁大隻勁多，完全食唔哂，仲拎咗個外賣盒拎D第2日帶飯。 牛丸牛肉船粉金邊粉 $58 媽媽一向係粉麵愛好者，佢話平時少整金邊粉所以揀呢隻麵。清清地唔太濃，味道一流。加埋牛太牛肉其實幾豐富。 泰式冰奶茶 $26 男朋友一向鍾意飲泰式奶茶，嚟到泰國餐廳點可以唔試？佢話呢間泰式奶茶算係幾正宗，所以都有大讚！ 珍多冰 $32 泰式奶茶我一般，覺得佢茶底太濃，我唔多愛好。所以一般去泰國餐廳我都係叫珍多冰多。佢有多款材料係入面，椰奶又好夠味，十分喜歡。 椰汁西米糕拼千層糕 $43 團年飯又點可以無個甜品呢？我哋一家比較鍾意食西米糕同千層糕，所以就要個雙拼大家都可以試哂兩樣。味道相當好，又唔會太甜，加上好足料，十分推仲！ 白飯 $12 難得咁多雞無碗飯點得，所以我哋都額外叫咗個白飯，相信係泰國香米，幾好咬口。  🍽8/10 🔎 BTS美食站 (九龍城) 九龍城南角道11號地下
ok	好食既生日飯 呀媽生日 帶佢試新餐廳 我又係大埔放工 所以就揀呢間 餐廳唔大 不過環境唔錯 d裝修幾令 Open kitchen 可以睇到廚師煮野食 因為想試多d野 之後叫左3樣野 沙律菜好新鮮 蝦新鮮彈牙 只係用左黑椒同鹽調味 但係已經好好食 鵝肝安格斯滿堡 呢個就期望過高 本身預左佢最少有元朗ec kitchen既水準 點知個漢堡排食落太林 無咩咬口 性價比低 軟殼蟹意粉 呢個唔錯 成隻軟殼蟹上已經好吸睛 蟹炸得好脆 粉漿夠薄 我本身中意食硬身d既意粉 所以覺得意粉夠咬口 一杯係菠蘿特飲 一杯係杞子龍眼熱飲 飲野無特別 不過藍色特飲好令 其實整體係唔差 不過我覺得性價比唔係太高 
cry	態度惡劣，細菌滋生 今日約左朋友去將軍澳食完嘢, 行過泰昌，未試過係尼間買，就諗住買啲試下。 買左蛋撻，其中一個完全爛嘅 就同返個短髮四眼中年女店員講，麻煩佢換返一個。但店員態度反應極大，大聲呼喝，表示係咁㗎啦，極無禮貌。  坦白講，雖然話出爐，但等左咁耐。俾個唔熱同爛嘅客人，仲大聲夾惡😡。重點係，駛唔駛咁惡。  仲有，真係好污糟……戴住同一對手套，收錢找錢數錢，再即刻攞蛋撻俾客人。其實，咁樣真係好多細菌😨。  下次一定一定唔幫襯 
smile	豪食米線午餐 今日受左好大打擊，一定要食食食，結果我走左去柴灣嫲孫樂，豪食呀！ 望住個menu，叫最豪嘅綜合牛肉麵$68，有得加小食，緊係要加！加個台灣腸$18，飲品簡單啲加左杯炭燒烏龍！ 先講個小食，好抵食！ 原來$18係兩條腸，賣相有心機，連埋蒜片金不換，成個台灣味出曬黎！ 再講個麵，麵身好食，好咬口，係有小小痴住，有啲疊住兩條既偏硬！湯底一般，牛筋其中一舊硬，其餘都唔錯！ 杯茶有驚喜，烏龍唔淡，炭燒味突出，下次可以試其他 整體黎講，好似我咁叫法係要經專人訓練，坐係電視機隔離既觀眾切勿模仿，恐怕會飽到暈低！ 
ok	長洲食海鮮大碟夾抵食 同男朋友去左長洲一日遊慶祝拍拖三個月紀念，但竟然唔記得左晚飯要訂位，結果恒樂full booking 唔接客囉，最後食左隔離間興樂。個待應話$188 包三餸，再送時菜同例湯添。個待應勁積極，即刻叫其他枱啲客移過啲，突登開張枱比我地，雖然啲位係窄啲，但誠意搭夠。 我地叫左椒鹽九肚魚，蒜蓉粉絲蒸蟶子，豉椒炒蜆，仲有佢送既蒜蓉炒菜心同粟米湯。 一坐低先黎個大大碗粟米湯，正所謂食之無味棄之可惜，下次可以叫啲待應慳返，廢事要佢地洗多隻碗。 再黎椒鹽九肚魚，雖然啲魚唔算好新鮮但勝在夠熱辣辣，以衣個價錢黎計都算係不過不我啦，而且係堆九肚魚中間，餐廳靜雞雞送多左兩舊椒鹽鮮魷比我地添。 之後黎碟蒜蓉炒菜心，正正常常，不過不失啦。 再黎豉椒炒蜆，啲味ok 喎，又夠大碟新鮮同夠熱，食咁大碟都係得兩粒有沙，都算唔差啦。 最後黎碟蒜蓉粉絲蒸蟶子，味就淡左啲，但啲蟶子都算大隻，粗過隻姆指，粉絲就乾咗啲，仲有好大進步空間，如果揀豉椒炒會可能好啲。 不過埋單$188免加一，待應又欣勤，啲野食又夠熱同大碟，食到飽晒都叫可以啦。我地走時仲見到啲人係外面排緊隊等位，好彩我地食得早唔駛等位姐。 
cry	凍餅尚可，生果一團糟 看到網站介紹呢度嘅凍餅，好似好吸引咁，就特登嚟食。 叫咗一個唔知咩什果配雪糕（$3X），雪糕冇得自己選（至少佢冇問我地要咩味）。抹茶雪糕配生果，比少少想像力都知唔夾。  我咁大個人從來冇喺甜品店食過咁難食嘅生果，西瓜唔甜、冇沙，哈密瓜和密瓜一樣差，一間甜品店連生果都唔靚，仲有咩好食？   期待的芒果凍餅（$35）不差，但亦沒有想像中的那般好。硬度介乎冰和雪糕間，質地不討好但有奶香和芒果香。但店員為顧客分餅時只切到一半，令我和朋友分享時有點不便。 店裡衛生情況挺差，而且白色牆身配暗的燈，已經跟不上一般甜品店亮麗裝修的潮流。 
smile	人氣食堂 平時去沙田，多數都係喺番火車站附近，不過嗰度嘅選擇多數都係D連鎖餐廳，為左搵好野食，就行遠少少嚟到河畔花園附近搵食 我鍾意食日本野，所以一見到呢間日本餐廳就想試下 餐牌有頭盤、刺身、壽司、小食等等，花多眼亂，都幾多選擇  好多都好吸引 食日本嘢唔可以唔食刺身 呢度D刺身好新鮮， 而且每一片都非常厚身，食落口感十足 最鍾意食三文魚同埋蝦，非常鮮甜 呢個芝士厚燒玉子嘅調味唔算好濃，只係靠芝士調味，但我鐘意食到蛋原本嘅香味，所以覺得好啱口味  呢碟軍艦加火炙壽司，一上碟已經覺得好正，因為每件壽司都大大件好足料 因為同屋企人share，所以我都係試咗一部分 最鍾意食係虎蝦壽司，因為大隻又啖啖肉，好好味 呢個蒜香一口和牛濃番茄湯烏冬幾有驚喜，因為 個蕃茄湯底好濃郁， 連埋烏冬一齊食，啖啖番茄味 D和牛好香肉味，咁樣一啖一口，食得方便又好味 呢個雞翼有個好得意嘅名，叫做千迴火鳥 顧名思義，雞翼係即刻燒出嚟嘅， 所以一食就覺得好香脆，同埋有少少燒過嘅味道 我哋走嗰陣出面已經排曬隊，下次想嚟食都要早啲先得
ok	科大lunch食嘜好 通常係科大都係喺LG7度食canteen, 都無嘜好野食，今次見到依間Milano 有開，就試下啦，購票要行入啲係佢間鋪度買野食直接order, 同隔離攞野食，佢哋嘅坐位同餐具都專登分開，大家要留意，唔好撈亂呀，應該同宗教有關🤔 Pizza 係即叫即製，所以要等，唔好心急 我叫左個墨西哥肉醬辣肉腸pizza, 熱辣辣，又多cheese同料，都唔錯以 canteen質素黎講，加$5有個羅宋湯添 仲叫左個咖哩羊肉飯，咖哩汁ok, 但好多油係面，羊肉有啲硬，份量十足，仲有薯角同菜 
cry	大就夠大碗啊，顏色就夠，不過冇味 附近一間食開嘅上海嘢結咗業，好想食酸辣麵就去咗呢間裝修比較傳統，門面比較舊嘅上海舖試一試。叫咗酸辣麵加雲吞，上枱就夠大碗又好足料，不過食落去酸又唔酸，辣又唔辣真係唔知點形容。加咗十幾蚊嗰三隻雲吞又唔好食。啲麵鹼水味又好重，我食咗大半最後都食唔晒d麵，真係有啲浪費。 我眼見隔離搭枱嗰位先生食嗰午餐小菜，有一大碗湯，小菜就熱辣辣炒出嚟，大大碗菜飯，個樣都唔錯嘅，不過真係冇信心是下一次囉。 仲有啲侍應態度一般，大大聲，我見佢問隔離枱粗麵定幼麵，佢都冇問過我😡 
smile	輕輕kan kan嘅午餐 以前佢哋下晝下午茶時段 有啲 輕型嘅下午茶餐 有細細碗嘅魚生飯 或者烏冬配幾嚿壽司之類， 雖然要收加一都算係平。 唔知係咪生意難做 最近佢哋連平日 食晏時間 都有埋呢啲輕盈餐。 佢有個 凍烏冬 23蚊 跟住 另外湯同埋 海帶 白飯之類自己任添。 咁嘅價錢我唔會太多要求 況且啲嘢都唔差， 地方乾淨企理 可以接受。 飲品係另外加錢 不過普普通通。 坐喺度慢慢食店員又唔會趕我走 用嚟消磨時間或者等人呢度真係唔錯。 如果對日本嘢好多挑剔嘅呢度當然唔會啱， 但都係嗰句 咁嘅價錢 我覺得係絕對可以接受啦。 
ok	不似預期 老婆嘅教會晌葵涌上面，所以，不時都會經過葵興呢堆工廠區，最近經過翻新廠廈「EDGE」，見到有家新店開張，嘩！佢呢個位小弟就覺得喺死位，因為極少人行 ，店名叫「LN Fortunate Coffee」，頗陌生嘅名字，但上網睇睇，原來晌西營盤有店，睇啲店家嘅商標，應喺同一家餐廳嘅分店，睇落風評不俗，增加咗幾分幫襯嘅信心 。 其實鋪面晌漆黑一片嘅工廠區哋寧舍搶鏡，而入到餐廳，裝修簡樸，一室淺色為主調，但又唔似走文青路線，因為無咩別緻、充滿文化嘅裝飾，就連少少輕鬆音樂都欠奉，還好感覺予人輕鬆悠閒，如擺放多一點植物、小盆栽，感覺更好，因為雖然鋪面全喺落地大玻璃，但對出喺工廠區、舊樓，無咩景可言，倒不如讓客人嘅焦點放番晌鋪內。 店名中「LN」喺「Loving Nature」嘅縮寫，相信喺指鍾意自然、簡單嘅意思，之前星期日經過就正正見佢話提供素食（註：星期日喺唔開，只睇見窗後嘅廣告牌，營業時間11:00am-8:00pm），就專登今晚過開嚟試試。睇見晌收銀旁嘅木板小餐牌，啲菜式真喺頗健康，但款式唔多，定價亦唔算平，包餐湯或花茶，卻唔可以轉其他嘢飲 ，加錢都唔得，要散點。 而主牌旁就印咗張濛濛哋嘅飲品餐牌，分咖啡類及非咖啡因類，但未並因為位置或知名度關係，定價跟幾家大型連鎖咖啡店差唔多。而較特別喺指明所有飲品都喺用上燕麥奶，喺近年新興嘅素奶，曾經晌Pacific Coffee試過一次，感覺跟用全脂奶沖泡出嚟嘅感覺唔差得去邊。 而清水、餐具就放晌餐廳一角，不過，眼見好多餐具都未有補充。當然，向店員詢問餐具，都好快提供到俾你。 晌收銀處落單後，會俾個號碼牌仔你，埋位等上菜就得嘞。 餐湯 都無講得好明喺咩湯，送到嚟原來喺中湯，有啲似煲粉葛，其實喺素湯，睇料有啲粟米、甘筍、蓮子、菇菌之類，味道較清淡，好唔好飲就見仁見智喇。 鮮蔬牛油果卷 $63 賣到六十幾蚊，對呢份墨西哥卷有啲期望架，但賣相真喺只可以用平實嚟形容，而份量十足。兩大條墨西哥卷一開二，裡面塞滿紅椒、黃椒、牛油果、紫椰菜、豆腐乾、青瓜、翡翠苗，口感確喺不俗，又幾清爽，但只用上普通嘅沙律醬，牛油果亦只佔少份量，味道欠缺個性。 蕃茄蔬菜意粉 $46 老婆本來想試佢個豆腐漢堡，但咁早（6:30pm）都已經無。正如菜名，就喺蕃茄蓉+蔬菜+意粉，蔬菜都喺眼見普普通通嘅西蘭花、雜菌及燈籠椒。雖然，個蕃茄蓉頗濃郁，幾酸活，但由於蔬菜過於普通，而醬汁都只喺就咁淋落去，無跟意粉一齊煮過，可以講製作屬快餐店模式，故小弟就覺得整體喺好一般嘅出品而已。 花茶 初以為喺啲伯爵茶呀、玫瑰花茶呀、洋甘菊呀……之類，原來喺中式嘅烏龍茶，雖然喺品牌「天仁茗茶」，但感覺都喺普通咗少少。 整體而言，食物嘅質素只屬一般，選擇亦偏少，服務普普通通，唔喺講話店員招待有咩問題，只喺佢哋出菜無咩章法，有咩就出咩咁啦，好似我哋差唔多食完碟墨西哥卷，先至上碟意粉。雖然打着健康嘅旗號，但小弟就覺得吸引力唔大。
cry	流淚行勝利道 勝利小廚, 好幾年前已經食過. 當時係勝利小廚附近何文田區返工, 記得每次LUNCH時間路經, 門口都排長龍. 有一次早左食LUNCH, 行過見無人排, 就走左入去食. 入到去見到差不多枱枱都係食海南雞飯, 就跟住叫, 之後就算無再係果區返工, 都周不時過去食, 仲有介紹俾朋友. 不過近幾年水準每況越下, 已經少左去食. 當天剛巧路過, 即管入去睇下能否回味一番. 海南雞飯餐跟例湯 例湯: 估計青紅蘿蔔豬骨湯，但只飲到少少青蘿蔔味，極少渣，好咸，俾杯水我飲好過 海南雞: 雞無雞味, 有皮雞較易入口，無皮的較乾好鞋，肉少少硬 油飯勁硬, 油過多 好失望,唯一安慰係醬料味道依然保持水準, 可以醬料不是主角, 睇尼係最後一次幫襯.... 
smile	抵食大份甜品 其實今次本身尼唔係諗住食waffle，係諗住食pancake同千層酥，但因為兩樣都賣晒，所以就只好食waffle 最後叫左焦糖香蕉配甜牛油核桃雪糕 成碟野擺設好靚，份量亦都好大，一個人食應該會好飽；如果大家係飯後食就建議share食 成個甜品除左有waffle，仲有好多配料，有香蕉，吉士，一大pat cream上面有oreo碎，黑糖醬，仲有核桃雪糕 所有野都好好味，特別係個waffle，4 大件超厚身，脆脆地帶少少軟身，口感好特別 香蕉好香焦糖味，不過核桃雪糕的核桃味唔係好出，pat cream好夠凍配埋oreo食一流
ok	貴過食碗麵既糖水 食飽泰國野都未夠8點，fiancé提議黎合成食個糖水，同佢8年前食過一次，個次夜啲人流多好多，今次去到都未有客。我叫左熱既腐竹薏米清心丸$35，fiancé 叫左凍既椰汁蓮子黑糯米湯丸$53。 清心丸好煙韌，但痴埋一舊舊，腐竹無煲溶晒，重有一塊塊，薏米食到有洋薏米同生熟薏米，通常食開都只係用洋薏米，生熟薏米食落會鞋口。甜度正常，不過我會更想低糖一啲。 椰汁蓮子黑糯米同湯丸係分開上，椰汁蓮子黑糯米有冰粒，芝麻湯丸係熱既。試左一啖黑糯米唔會好甜，但唔鍾意佢有冰粒，呢個價錢貴得有啲過份，$53食咁普通既糖水，我食個金滿堂椰皇好過😐唔知係咪老闆既叔叔，講野好大聲，俾佢嚇親⋯⋯ 無聊發現佢啲碗用康寧 
cry	假日不要去 假日食物凍，出餐超慢，平均超過30分鐘先有野食，因為人多，比少咗件多士，就咁用手拎到你面前，你係入面用咩都好，出到黎咪用手喇唔該！用手拎住件多士去到我面前令我大開眼界。去呢間食一定要平日下午茶時段冇人先好去。今日好多人都坐係到由凍飲等到變熱，熱飲等到變凍飲，出前一丁浸到林哂，等到咁就算好食都變唔好食，何況食物平時都只係一般，假日差過出面嘅聯營快餐店。如果你/妳假日打算黎呢邊食野，我提議大家去返啇場入面嘅餐廳食，呢間嘢人手完全應付唔到假日人流。 
smile	午餐新選擇 臨記車仔麵喺天水圍以車仔麵舖頭黎講，店舖面積都算幾大，坐得都幾舒服。 車仔麵有4種湯底選擇，分別係傳統、麻辣、咖哩同蕃茄。 配料亦都好多選擇，連鮮竹卷呢度都有，價格亦都算相宜。 而呢度係先買票再等號碼取食物，食完後亦鼓勵食客把餐具自行清理。 自家製鮮竹卷餡料有豬肉、蝦、木耳，同酒樓差不多 ，所以好似食緊點心咁。 呢個牛魔王材料有蘿蔔牛丸牛腩牛肚同韭菜，雖然食食下發現店員比少左蘿蔔，但同店員講返之後就馬上補返比我地，唔錯！ 酸齋 炸魚皮 叫左少冰而亦都真係少冰 
ok	秘製醬汁究竟有幾秘製  話說去開美孚，朋友話之前見過有介紹過呢間吉吉魚蛋，想去試一試咁話，係個商場兜左一大個圈好不容易先揾到佢😆原來間舖係商場外圍，唔怪得揾左咁耐都見佢唔到。舖頭唔大，但想食既撈麵腸粉等等都有齊哂🤤 一場黎到，要試啲特別啲既先！就係佢個有秘製醬汁既魚蛋🤣醬汁有分微辣、小辣同大辣，由於我唔係好食得辣，所以選了微辣。魚蛋都幾細粒，但結實夠彈牙，都幾好食。至於個醬汁其實唔算好辣，有啲似沙嗲汁，同埋我估應該有落香茅🤔
cry	唔去都得 車仔麵有時唔夠熱，辣油唔辣，料又少選擇，而且碎拾拾，連牛腩都有毛。糖水又差，總之唔係咁好食啦。 
smile	回味無窮嘅海鮮丼😋 海街丼位於鰂魚涌，係一間日式小店。今日特登係晚飯時間去，一嘗佢嘅魚生飯🥰而今日就試咗海宝丼💕  一上枱見到滿滿嘅魚生已經令人食指大動😍呢到嘅魚生飯係有3種食飯，最簡單就係撈wasabi豉油。  第二種食法，亦係比較推薦既係配上壽司醋啫喱👍🏻單食壽司醋啫喱會太酸，但配上魚生飯不但係恰到好處，更可以帶岀魚生鮮味🤩  最後一種食法，係喺剩低三分之一飯嘅時候，加入暖壺內的魚湯。一打開暖壺，濃郁嘅鮮甜香味就撲鼻而來。可惜加入魚生飯後，魚湯鮮甜味未見特別凸岀。  呢到嘅魚生飯令人食過一次後就難以忘記，大家都不妨一試🤤
ok	頗有格調的新式茶記 不久前發現呢間般咸道新茶記，終於趁星期日有機會一試佢地既早餐 整體格調不錯，杯形燈罩幾有特色~ 但係可能牆身較硬唔吸音，所以比較嘈。 新式茶記呢種價錢唔算貴。 牛角飽好夠鬆脆，真係唔錯。隻蛋都煎得啱啱好，但蛋味較淡。牛麵實在濃味得濟，麵條唔太淋，挽回番少少分數。  整體來講算係唔錯，雖然食物普普，但假日食早餐比較在乎舒適~
cry	逝去的柱侯牛腩 ﹗ 都好多年無黎食咯，突然有點掛住以前美味牛腩撈麵，今晚好想回味一下。見到晚飯時間非常冷清，好多座位隨便坐，但無諗過咩原因，食左先講。牛筋腩撈麵，勁難食 ﹗仲要咁貴。牛筋大路，還可以，無特別，味道同質感都合格。但牛腩又碎又韌又乾又少，劣得可憐，雖則我好鍾意食柱侯牛腩，但實在太差。我除左食到好重既果皮味外，完全食唔到其他味道。麵條煮到腍劈劈又啖口，層經被剪斷過，太短又碎，唔喜歡，個清湯又好鬼咸。辣椒油，味道沉實，唔香唔辣，只係油味，無咩辣味囉，恰似點油一般，差差差。專程走黎太和食麵，點知比起以前差百倍，以前算滿意，依家係要用難食同惡劣黎形容囉。菜芯油菜，食落好奇怪，未試過淡如水既菜芯，無味既，到底佢地點煮架呢？定係產地來源唔同？定係我今日味覺有問題？機乎係無菜味，唔知食緊咩，覺係趙緊啲葉既纖維，而且唔係鮮嫰，有渣既、粗糙，好差，好很難食。 
smile	驚喜點心 星期四嘅下午同同事黎到唐宮小聚食午餐，因為有定位嘅緣故，我哋好快就可以入左啦。佢哋唔使我哋等齊人先至入座，呢個安排幾好，可以俾我哋一路叫住點心一邊等其他同事。  呢度嘅乳鴿都幾好食，餐廳都好窩心，每人都會提供兩隻膠手套同埋濕紙巾。  特色嘅點心有小小蘋果，初初睇點心紙嘅時候冇詳細講呢一個點心入面係啲乜嘢，但係見到個樣貌咁得意就好想叫黎試吓啦。食落去有玉桂味，味道都幾有趣。   墨汁蝦餃同燒賣，都好好食，好特別。 
ok	幼稚園旅行 契囡囡第一次旅行, 學校揀咗e間海鮮酒家. 跟團都預咗d野食會麻麻地架la, so冇咩期望. 估唔到有鮑魚食喎, 味道都ok. 最搞笑係last有碟遠睇似炒聖子,就連d汁既味都似, 但原來係炒"茄"子 最好味都係d橙, 好甜, 囡囡都食咗3片 
cry	態度惡劣!!!! 呢間茶餐廳，幫襯左起碼兩年，平時叫蒸魚好多時都蒸唔熟，不過無所謂，咪再翻蒸囉，街坊茶餐廳，啲嘢唔太難食都算，繼續幫襯 但今次實在太嬲😠我以後都唔會再幫襯  話說O完T, 9點幾10點咪去呢度食個碟頭飯，10點鐘落單，我對面遲嚟既阿姐叫鴨腿湯飯都到左，等到10點3都未嚟，咪催下囉，個伙計話之前洗緊廚房，所以要等一陣(明明間嘢收11點，成間茶餐廳都係人，10點鐘走去洗廚房?!!), 又等，對面阿姐都食左半個飯，碟碟頭飯仲未嚟，又追，第二個伙計 (態度差) 又係話洗緊廚房，又話洗廚房都唔係我控制到架啦; 但明明一路見廚房出嘢食，不過無我份😢，再等，已經等對面阿姐食完個鴨腿湯飯，再擧手追，個態度差既伙計走嚟話'你放低手先' 就行開左，我開始有啲嬲問'究竟我個飯幾時嚟，已經等左超過20分鐘'，個伙記話咁你想點，態度非常差，之後走入廚房，出返嚟話而家執料整，非常悔氣咁問'你仲要唔要呀'，我梗唔要啦，唔驚你加料....  講真，洗廚房你控制唔到，咁態度係咪可以好啲...街坊茶餐廳，都係街坊生意啫，態度係咪應該好啲?!# 啲嘢又唔係特別好食，隔離新樂園，啟田樓上三盞燈都比你好食啦... 仲要貼張幟哥既相响度，幟哥既名都影衰晒...以後都唔會幫襯!!!!😡😡😡 
smile	普通的早餐 星期日去食早餐，早餐去到11:30，11點去到等左5分鐘就可以入去 我叫左意大利番茄湯配鴨胸磨菇腸，可以揀兩樣，麵就可以揀通粉，米粉，扁意粉等等 另外加左$3飲熱菜蜜 個麵本身我係叫番茄濃湯，不過佢落錯單落左普通湯，我同佢講番之後侍應就只係加左D番茄醬落碗野到，不過都可接受........ 最後其實都夠味，不過可以知道原來佢係加番茄醬，唔係真番茄..... 份量早餐尼講其實都夠，麵又唔會話好林，鴨胸都好香，磨菇腸有少少鹹 e個係加左$2配的脆脆牛角酥
ok	最有特色拉麵 今日去開中環，順便搵中環返工嘅朋友食飯。  落完柯打，侍應好快就送上兩對手套俾我哋剝蝦殼， 認真細心。 呢度重點推介黃金味噌拉麵，梗係要試吓。 大概等左15分鐘左右就有得食。份量超大碗，材料同埋麵都好多。最抵讚嘅係湯底嘅味道非常濃郁，特別嘅係味噌帶微辣，風味十足，喺第二度未食過。 叉燒肥瘦均勻，切得靠薄，入口有少少即溶嘅感覺。 糖心蛋都做得好好 朋友就叫咗一個清淡啲嘅選擇，靖魚湯香菇野菜海蝦拉麵。雖然個湯比較清淡，但係仍然非常鮮味。值得一讚嘅係三隻大蝦真係超級鮮甜。$108來講算係抵食。 自家製餃子就唔算突出，豬肉餡唔錯，煎得夠夠香口，只係相比之下，拉麵實在好食，而且份量兩個人已經好夠。不過如果想加餸可以考慮  
cry	名過於實 唔會再去 今次去食好彩係公司開年飯,, 貴 但嘢今食普通,, 服務又唔好,, 如果係自己比錢去食ge話我會喊出嚟。 我地12個人, 全部都係揀698個個套餐。本身知每個小食都要2個以上先可以叫, 點知原來仲要係人數雙數先比我地落得單.. min 2個以上人嗌先叫得我明,, 開爐嘛.. 但係一定要單數又係咩事？如果我枱人人數係單數 咁係咪姐係有一個落唔到單 / 無得自由揀嘢食 要就人地食嘢為湊數落單？..  都唔緊要 最差係個部長反應 佢唔係話[[唔好意思唔可以咁落單]] 諸如此類,, 係話 [[吓 咁樣我唔識落單]] 我比咁貴 係le度食其實唔expect個servicing係差到咁。你扮吓嘢態度無咁串都好呀...   之後上菜d次序都唔係順序係亂ge。le個其實問題唔大ge, 不過食之前咁大名氣又好似酒店式咁, 廚房出菜安排無諗過咁咋啫。  份量幾好細。鮑魚啱啱好ge, 不過又唔覺得特別新鮮好味, 罐頭鮑魚其實都可能分別唔大。隻蝦.. 個人嚟講覺得同酸梅唔夾 我麻麻地.... 唔太中意。 個翅係好味ge都足料ge le個係同事嗌ge開邊龍蝦。無咩特別好唔好味, 正常lo le個係另一個option荷香蒜泥汁蒸和牛。其實個牛腩多d,, 味道好ge因為d 醬好味,, 不過無牛味lo,, ((如果唔係應該唔洗咁濃味ge醬。))  天白花菇紅燒豆腐, 韭黃帶子炒滑蛋都係幾好味ge,, 係可以叫ge  le個魚就一般 唔會係首選lo 川媽子炒飯 我就ok 個味ge,, 但好多同事唔係太接受到。特別一提炒飯係有酸菜味,, 同枱真係唔係太多人食得慣。另外個炒飯真係好油... 好油... 好油.......... 蕃薯糖水係好味ge,, 不過得一啖就完咗lu。係,, 唔係一碗 係一啖份量。 總觀成餐飯係食得唔開心覺得唔扺食 服務差 食唔飽。le個價錢開年做lunch其實貴, 真心唔預差到咁, 無論係嘢食定服務, 個價錢完全係食地段環境同名氣。去之前睇le間 咁多位同事揀le間都係因為comment好似唔錯所以諗住去試下, 大家食完都好失望。唔會想再encore。  ***順屬個人口味+意見*** 
smile	可以一試既，但係大食既就要袋定多d錢啦 麻辣燙都進入左香港一段時間，但係都未有緣會一會佢。  因為真係好想食酸辣粉，屋企附近又無，咁不如試下食呢間新開既冒菜麻辣燙啦 事前已經做好曬功課，上黎睇食評，知道有食客曾被漏單。加上因爲我係想外賣，所以要更小心。  呢到有好多餸選擇，最平係蔬菜類，$6 一款，之後仲有$9同$12，最低消費要買三款餸。湯底有辣同唔辣，可以選麻辣或者蕃茄湯。  因為成日食肉，間唔時都會想食返菜，所以我今日揀左鮮冬菇、芋絲同豬皮，紅薯粉麻辣湯  尋日係電視睇節目訪問老闆娘話可以揀辣，但係我買既時候唔似佢所講，有得揀bb辣、小辣、中辣咁，似係得一個辣度。  買完之後就企係度等，原來呢度既柯打係落完單之後，廚房煮好就自己落配料。配料分別係d花生、葱、芫荽、麻辣汁、甜豉油blablabla  所以堂食同外賣都建議企返係度等，如果唔係d粉就會塞曬係度阻住左pack唔度。同埋外賣就金晴火眼望下有無漏單，陣間漏左個薯粉就唔係幾開心了。 好快就買完返屋企了，自選配料我落左葱、芫荽同埋一匙麻辣汁  呢碗野睇落水汪汪，但係個份量我已經食到捧住肚子，不過係我細食啫。 如果係其他人我建議一係加麵底，一係叫多d餸 黎多個Close up睇下d餸既樣先  個麻辣湯好夠味，但係我十分相信d辣味主要係來自我不個匙辣汁。雖然係不左一匙，但個辣味都好夠！！所以唔食得辣既不一匙都夠了  仲有麻辣汁個紅油做得幾好。如果大家唔知係乜，即係口水雞個d辣汁。  落左芫荽葱就更加香，所以大家唔洗怕唔好意思，毫不客氣盡情加吧！  個薯粉係無得夾的，你落柯打時同收銀講。雖然個粉唔算多，但係都夠食既 薯粉係呢類型的  我今餐食左廿七蚊無野飲，唔知算平定貴，因為我全部都係菜咁滯。 不過如果有機會我都會再食既。
ok	再會經典的風味  山頂峰景餐廳可以話係當年雙親一個重要既約會地點，所以小時候我地每年都會搵原因黎一次，仲記得細個小朋友會有一份填色簿派黎玩。由於峰景就黎要搬走，所以我地一家人點都要黎再食一次，重溫一下昔日既感覺。 每次黎我地都會點半打 ，今次都係，款式都係咁多，新鮮、鮮味 ，其實亦好抵食。 而 加雞串燒亦好好食，汁既分量剛好，串燒亦好香，雞好嫩 。 都算OK，餐廳好有心思幫我地分左四份 ，牛肉生熟程度岩岩好，但包既質感普通。 但今晚既 真係好難食 ，好乾，應該係烘得太耐，而料亦完全唔夠。應該係我呢兩年來食過最無心思既pizza 。 但爸媽喜歡既 就仍然十分唔錯 ，尤其加上佢自己既咖哩汁同乳酪醬，好香、好軟熟！ 餐廳送左一份生日 俾我地。其實有半杯都係whipping cream，所以好肥滯，其實就算係送都可以唔駛咁求其吧？ 我地另外仲點左兩份甜品， 同 ，兩個都只能講係過得去。可能就咁點movenpick雪糕食會比較穩陣。 雖然食物都算勉強過得去，加上十幾年來好似無乜加過價，而且又有信用卡優惠，三百幾蚊咁既風景都算抵食既，但講真峰景集團化之後食物同服務質素真係差左 。如果價錢相若，有好多西餐廳比呢度食物質素都好。爸爸就覺得：唔係丫，呢度好好食，就算係都無咁好既風景。我地就開始討論希望呢度開一間咩新餐廳，爸爸就嘆息每論開乜野都無呢間咁有風味，即使係同一個夜景，都無可能再有呢種經典既風味。哦，【風味】！個刻我明白了，呢一個【風味】係回憶之中屹立不搖既。情意結既野真係無需要爭論 。 雖然而家食餐飯雙親都不自控地影相分享去群組，同小時候專心照顧我地百厭星既畫面截然不同，但見到面前既佢地兩杯雞尾酒交換飲，又不斷強調呢種【風味】仍在，我都感覺今晚係溫馨既一夜 。    
cry	普通 又一間過江龍，初開幕時，人山人海，大排長龍，今日是星期日中午，只需要等10分鐘就有枱，門口的一大桶免費花生確實吸引，我哋order burger, cheeseburger, bacon burger, 麵包好軟，不過，講真冇諗過啲牛肉會完全唔juicy，仲有少少硬 ，好似over cooked，唯一好處就係配料可以隨意加減，sauce 有炭烤香味，薯條都好脆，只係太多味精，最好味反而係花生，好香口，這樣質素的漢堡包，食一次就夠啦 
smile	懷舊冬菇亭風味 香港舊式冬菇亭買少見少，好多人都希望呢類懷舊大排檔可以繼續經營落去，唔會比時間淘汰～ 細細個阿媽就成日帶我來呢度食茶餐，貪佢水滾茶靚，嘢食味道幾好之餘亦幾乾淨企理～ 而個人就覺得佢哋最出色嘅係炸雞髀，雞翼同豬扒 因為食得出佢哋嘅炸嘢都係生炸，而且冇雪味，炸得外脆內嫩，非常惹味～ 所以好多時都會叫個茶餐雞翼麵配熱奶茶，另外加多個奶油多 佢哋奶油多亦都做到外脆內軟嘅效果，煉奶唔會太甜，堂食一流 因為如果麵包唔夠新鮮都會比較硬身，口感會冇咁好，但基本上天興都冇呢個情況 希望佢哋可以一直做落去，唔會因為領匯加租而結束啦 
ok	旺記早餐 因為今朝要驗血，所以小秘書捱到11點幾已經有十幾個鐘無嘢落肚喇😌 本來諗住搞拈之後可以喺附近搵朋友食個lunch先返office，但係小秘書又怕一陣會落雨⛈，所以最後都係揀咗返公司先，做個好員工🤩 不過做還做，都要有啲嘢落肚🍽 況且落車嘅時候仲有十分鐘先收早餐（旺記好好㗎，早餐可以食到11:30），拿拿臨走去「旺記冰室」整個早餐D，養吓個胃先啦🥛🍳 不過今日小秘書有啲失望呀... 份多士似一早整定，擺咗好耐、個麵底梗係有啲唔同，但係小秘書又唔知有咩唔到 👉🏻👈🏻 好彩杯奶茶都唔差。不過算啦，$38已經可以食到飽一飽，起碼可為撐到去夜晚，今日我又可以慳一個正餐喇😁😝 
cry	超差既冬至餐,食到一肚火!!! 冬至諗住一家人開開心心食餐飯啦,一早睇過個冬至餐,都幾啱食,咁就約晒屋企人,仲BOOK左2圍枱啦 落左2圍餐 點知今次呢餐真係食到一肚火~~ 先黎個乳豬全體,黎到,隻豬無味既,勁淡,D肉又"唉"口 蝦球珊瑚蚌同百花球還可以,但蝦球珊瑚蚌但份量唔似12人份量,勁細碟 濃湯花膠浸翡翠,完全唔覺係濃湯,淡到爆,花膠唔覺眼囉,仲要只見娃娃菜,D菜又唔靚 個翅無咩等別 全晚重點,就係呢味魚~~~清蒸沙巴龍躉 黎到,原來條魚未熟晒架囉,中間仲有血水,叫人黎,即刻攞番入去話再蒸,點知唔駛2分鐘,條魚又攞番出黎,原來無蒸過架,只用熟油再淋一淋就攞出黎,咁即係條魚都係唔熟架囉,咁叫人搵經理黎啦,點知個人話係經理,再即刻搶住攞碟魚入去再蒸,隔左一陣,攞番出黎,條魚都仲係未熟晒架喎,仲要D肉已經"唉"口,再叫個經理黎,個個自稱係經理既女人即刻搶住再攞條魚入去再蒸,喝住叫佢換過條,完全聽唔到,即刻搶走碟魚攞番入去廚房再蒸 既然又無其他人,咁唯有打番去呢間既電話,話搵經理黎投訴啦,搵到另一個係經理既女人黎聽完投訴,佢就即刻話再重新蒸過另一條魚黎,但要再等,但再等都等左起碼半個鐘囉,仲要話搞掂完再返黎了解成件事係點架,最終無左回事架,處理手法勁差,任何賠償都無,原來親戚張枱碟魚都唔係熟晒架,不知所謂,咁大間公司咁樣做野都得~~ 原來除左魚唔熟之外,連炒飯都係凍架囉,親戚來個枱一早黎左碟炒飯,但原來唔熱架,又係要叫人攞番入去整番熱去,到我自己個枱,個炒飯都係暖架咋,唔係熱架,差到爆,份量又少 呢餐真係唔值,仲要同MENU本身既甜品都有出入架,本身寫係蘆薈桂花糕架,但黎左係彩虹椰汁糕囉 紅豆沙,仲要勁稀,無咩豆 水果,西瓜唔甜,哈密瓜都係唔甜 總括黎講,呢一餐完全差到爆,食物份量少,12人份量完全唔覺係 餸菜唔熟又無味 服務態度超差,仲要自稱係經理,但無解決過問題 真係食到一肚氣!!!! 
smile	豐富的午餐 平日喺馬灣番工好少出去食飯 今日就試左呢間全馬灣唯一一間日本餐廳 價錢尚可 鰻魚飯定食 ($56) 啲燒汁好濃好好味 鰻魚都幾大塊 呢個定食仲跟一個麵豉湯同兩件三文魚壽司 值得一試！ 不錯不錯！ 
ok	筲箕灣又一老地方之選 好耐冇去过筲箕灣，係放工嘅時候，公司特然有份急件要送去筲箕灣嘅分公司，因我太耐冇去，所以主动争取要去，送完件嘅時候已經七点，打電話约係個頭住嘅表姐聚吓 佢話樓下有間大丼家，佢食过覺得ok，就约係門口等，去到嘅時候佢已經攞左位，坐底望住歺牌見到个 雜錦海鲜炒飯，好似好靚 我還叫叫左一個水牛城鸡亦 表姐叫左個燒鸡飯加多兩杯凍O茶，佢嘅燒鸡反先到，聞到香噴噴，海鮮反來啦，食落都係一般，凍O茶還可以，時間过得真快，又係時候講拜拜。唯有下次再聚。
cry	出品慢  紫薯脆磚杯($48) 好在紫薯係真材實料，不過就冇乜味喎，個吐司硬左少少，但整過唔差既。 紫薯芋圓冰($41) 話說哩個杯上面配左水晶珠，司令問水晶珠有冇得轉做西米，侍應姐姐話可以，點知上到枱，係西米冇錯，但走左成個冰底😂，原來佢地以為司令要冰底轉西米露😂。最後講左一輪，廚房又話其實水晶珠同西米差不多，唔洗轉啦，大家評評理😂，司令就真係覺得佢地差好多啦，一個爽架喎🤓。 味道都係不過不失啦，冰底係椰汁冰，芋圓唔算好有味，配埋個球冇乜味紫薯，當過下口癮啦。 - 去到長沙灣食糖水，見哩間冇乜人就入去試下啦，佢地甜品款式好鬼多，不過出野超級慢，旁邊枱既人叫左個香蕉船，都等左成八個字，司令叫既野更加唔洗諗啦，成大半個鐘都未有，好在唔趕時間慢慢坐炸，再去既話就免啦😂。
smile	$700位無敵豐富海鮮餐 哈哈，適逢有親友生日，我地全家海鮮吃貨當然要出動去鯉魚門刷餐勁架啦！ 是晚菜色非常豐富，$700/位全包！ 象拔蚌刺身 刺身當然係上先啦～呢碟象拔蚌刺身好新鮮，塊塊都透透地一睇就知好新鮮，彈牙爽口鮮甜，仲有微微嘅海水味，切得厚薄適中，片片都好平均，下面有鋪左冰塊再加保鮮紙確保刺身片夠凍夠鮮又衛生 點埋豉油同芥末醬食令到我舌頭不自覺有沾沾自喜嘅感覺 中間嘅內臟部分都好味！ 避風塘瀨尿蝦 炸蒜係精華呀！呢道菜一上就芬芳撲鼻⋯⋯避風塘風味做得好出色，啜個殻啲味嘅同時咬入面啲蝦肉，肉質爽口嘅亦都食到甜味，好正 食呢味菜好靠老師傅嘅功力調味再乾炸 至於瀨尿蝦嘅大小就不太一致，亦都有啲肥美啲有啲瘦啲，可謂係美中不足之處 同埋唔係隻隻都有膏，真係好講彩數 豉椒炒蟶子皇 呢碟當然係必點菜 醬汁濃郁當然好惹味啦，略嫌鹹左少少有點兒蓋過左蟶子嘅鮮甜味 睇黎師傅重手左 墨魚刺身 呢個係一魚兩味嘅其中一個菜色，另一味就係椒鹽鮮魷 講返個刺身先，呢個係全晚比較遜色嘅一道菜，鮮墨魚味夠突出，亦無象拔蚌咁爽口。 清蒸石斑 呢條魚好肥好多肉，蒸得啱啱好唔會熟過頭 拆完肉見到近骨位置仲有少少紅，侍應主動提出在拎入廚房淋熟油，完全唔晒料 淋完出來好香我地征服晒成條魚 服務態度可嘉 花蟹蒸水蛋 花蟹好新鮮 蟹膏鹹香混合些少海水味！水蛋吸收晒花蟹嘅精華，而且蒸得好滑調味適中，正 龍蝦伊面 登登登登！龍蝦啲肉超級肥美 舊舊都圓古轆，搞落去好彈牙龍蝦啖啖肉好鮮嫩 個伊面就中規中矩但因為索晒龍蝦啲肉汁，都食到小妹lam lam脷 蟹粥 蟹粥非常足料仲有大地魚煲咗出嚟真係好甜好綿 不過實在太飽小妹食咗幾啖就無食 魚湯 另外仲每人有一碗魚湯，味道普通唔夠甜～ 木瓜芒果 呢度嘅甜品環節係木瓜加芒果 呢度嘅木瓜好唔同架特別甜 食完就大團圓結局 好滿足呢 
ok	🇲🇾考驗耐性嘅肉骨茶 聽聞喺名爲美食沙漠嘅柴灣有正野，就過嚟一試究竟。其實我哋已經第二次上嚟，第一次場太full，第二次午市上嚟終於有位坐。   但唔知喺唔喺樓面得一位嬸嬸嘅關係，要等好耐先有得上菜。所以奉勸冇耐性嘅朋友，午市早啲到，以免要同其他lunch time放飯嘅其他食客鬥等😪 一喺就晚市到，聽聞情況好好多。  餐廳偏細，但喺佈置略見心思。  寫到咁勁，無理由唔試肉骨茶掛～  喺等咗好耐之後，終於上菜。肉骨茶頗有藥材味，但亦不算太濃。呢個肉骨茶有特別食法，先自己將黑醬油調味，再將肉骨沾上黑醬油食用。食用之後覺得，黑醬油先喺呢道菜嘅靈魂🤤 令到呢道菜加咗好多分。另外油炸鬼放落湯底浸住食亦是一流。   跟餐冬瓜茶頗甜，下次再試埋椰青水～   雖然等得耐，野食好味補返數啦😣
cry	物非所值 日前於金鐘完成上半天工作已是下午兩點幾，於是找餐廳吃午飯。選擇唔多,又想食日本野，於是揀咗kokomi。 由於已經下晝兩點幾，所以冇乜人。侍應可能見我一個人，明明有好多吉枱，都帶我我坐吧枱。入座後，點了銀雪魚西京燒set lunch。(附送味增湯,白飯） 點餐後，不到5分鐘，侍應奉上味增湯，味道正常。但係之後等了30分鐘，都未有嘢食。於是乎叫了侍應為我追張單。侍應態度冷淡，很勉為其難幫我check單。結果10分鐘後，侍應居然奉上打包咗嘅餐，勁奇怪！ 我話沒有叫外賣，佢又勉為其難個樣，攞走個外賣。 結果又5分鐘後，銀鱈魚上返鍱⋯⋯再加碗白飯。 味道可以，但係價錢要差唔多＄200，銀雪魚伴菜都冇，服務又咁差，簡直中伏，以後都唔黎！ 
smile	提早團年食上海菜~ 未到新年已經日日有食神啦, 雖然最近有發福跡象🙈, 但都唔理啦, 節日流流美食源源不絕, 繼續貫徹QB家精神, 食左先講啦😋! 過完2月先地獄式減肥啦🤣~ 前日帶囡囡去探朋友, 順手等埋老公係宇晴滙既「上海姥姥」食埋飯先返屋企. 見到佢地有新春賀年套餐 , 價錢又唔貴, 一於試下, 提早團年! ​ 上海人春節必食，八款主菜包括海蔘, 上海蛋餃、百葉包、上海鹹肉片、大蝦、雞腿件、炸豬 肉丸和鵪鶉蛋, 湯底以南瓜及番茄熬製而成, 味道清甜不膩. 另外加入津白和粉絲, 沾滿湯汁, 既好味又健康, 新年成日食油膩野, 清淡味道更可喜.  ​ 大紅來自小籠包皮, 以紅火龍果汁搓成; 大紫來自饀料中的帶子諧音, 並混合XO醬和鮮嫩多汁的豬肉, 十分有心思! 小籠包皮厚薄適中, 入口juicy多肉汁, 帶子鮮嫩, 一定要趁熱食呀.  ​  ​ 四川名菜, 岩晒鐘意食辣既我! 一上菜已傳來香辣味道, 魚塊預先起骨, 啖啖肉, 份量又好多, 配合唐芹、肉碎、辣椒乾及花椒粒, 加入老雞豬骨濃湯中烹煮, 味道香濃. 入口先是一陣微微麻辣刺激味覺, 但食落又覺得係香多於辣, 魚肉清, 酸菜香辣, 相得益彰, 係我至愛既菜式。  ​ 最後係甜品時間, 今次點既唔係經常食既豆沙窩餅或高力豆沙, 而係好養顏既八寶飯! 用八種食材包括紅豆沙、車厘子, 紅棗，紫、白糯米、杏脯、腰果碎和桂花糖. 圓碌碌外型夠晒可愛, 口感煙韌甜甜蜜蜜, 桂花糖夠清香, 飯後解鹹一流.  ​最後飲埋熱既雪梨紅棗茶☕, 潤喉暖心, 最重要一家人幸福圓滿! 
ok	鬧市糖水的選擇  今晚去旺角食完飯之後就決定搵間糖水舖坐低 喺鬧市當中搵一間糖水舖開得野嘅唔多 行過朗豪坊朋友突然間話想食滿記就坐低左 今晚可能係平日所以人流唔多 唔使等位 一埋到去侍應就好服務咁拎個Menu俾我哋 你開食滿記我多數都嗌糯米系列 今次都一如既往嗌返黑糯米 見到佢有個白雪黑糯米就點左 朋友嗌咗一個紅棗雪蓮子燉桃膠 但今日佢話見天氣熱所以就嗌左凍版 呢個係我個白雪黑糯米 首先講下佢個黑糯米 質地同口感都可以 但無啦啦中間隔左幾粒粟米就覺得奇奇怪怪咁 本身我以為佢所謂嘅白雪係椰汁 點知下面原來係雲呢拿汁 成碗野覺得即時失晒分 對返個Menu先知人哋隔離有寫係雲呢拿汁 但兩樣野其實唔係好夾  呢一個係朋友嘅紅棗雪蓮子燉桃膠 其實味道唔錯夠甜而且啲材料好足夠 但係呢一類型嘅糖水都係熱食會好味好多 唔係太適合雪凍左嚟食  下次再嚟滿記食甜品 一定要花多啲時間揀啲啱自己食嘅甜品 
cry	名氣過大，有姿勢冇實際 環境3分：  正常魚蛋麵舖格局，圓枱配圓櫈，兼要搭枱。 衛生3分： 衛生一般但可以接受。 服務3分： 服務都係快手快腳，兩分鐘內所有嘢嚟齊。食完之後一分鐘內有阿姐嚟收嘢，然後出門口埋單。  味道2分： 碗切腩撈粗上嚟時真係以為煲完湯嘅瘦肉，非常之瘦，食落當然係非常之韌。撈粗麵撈得非常之均勻，個粗麵得，但係啲切腩唔得，魚片頭還可以，加四蚊都接受到。 跟麵嘅湯都幾好飲，啲菜心好淋。 反而個鴛鴦走糖加煉奶最好飲。 抵食2分： 44蚊一個切腩撈麵應該算偏貴，但係啲麵確實好食，但比牛腩扣分。呢間之前聽過好多明星會幫襯，可能明星啲牛腩會好食啲。我覺得名氣過大，即係有姿勢冇實際嗰隻。 
smile	麻辣湯底正❤️🤤 話說有一日講開車仔麵，姑媽話想試吓竹園嗰間臨記車仔麵🎞，佢話聽蘋果動介紹過好似好好食。😂擇日不如撞日，今日就帶佢去嗰度食。我哋一行三人，叫咗三碗麵。❤️每碗大概有三至四個餸，再跟一杯餐飲同另叫咗雞翼。食咁多嘢平均每人都係$60左右。👍🏼 ⭐️三隻孜然燒雞翼 雞翼要等耐啲，因為佢即叫即炸。上到嚟嘅時候又香又熱，味道都不俗，有啲似某餐廳嘅土匪雞翼。 佢哋兩個都叫咗⭐️蕃茄湯湯底，番茄湯湯底質素正常。配菜方面，⭐️脆味豚爽肉同⭐️傳統牛腩都屬於高質，值得一試。 我自己就叫咗個⭐️麻辣湯底，麻辣幾好，好過我之前食過嘅咖哩。配菜方面，就叫咗⭐️魚腐，⭐️蘿蔔同⭐️自製鮮竹卷。我覺得我呢個組合可以encore！😍鮮竹卷係外脆內軟！不過下次我會分開放左先，今次鮮竹卷比啲湯浸耐左，搞到出面啲皮都林左。 ❤️姑媽大致上都覺得幾好食，環境又乾淨企理，不過湯底就濃左啲。我就覺得幾好食！👍🏼 
ok	黑糖珍珠 嚟到佐敦，行行下好口渴，又醒起呢度有間新開左一陣既李圓圓，但又飽飽地喎，唔想飲奶，點好呢？一望個餐牌，有茉香黑糖珍珠喎，一於叫嚟試下。 叫左少甜少冰 職員好好，問我拎走定即刻飲，我口渴係想即刻飲啦，佢即時我幫拮好飲筒，仲好清晰咁講「初初飲到既珍珠會比較軟，但飲飲下D冰凍到D珍珠時，會變返煙韌。 茉莉味好重，黑糖珍珠好味，而且真係感受到職員所講既果粒珍珠既變化，前後食到兩種口感，好味。下次想再飲佢，一定會試下佢杯黑糖珍珠鮮奶。 
cry	😱浪得虛名私房菜😈  由於只點了幾味，故只能就食過菜式點評： 1）醬汁燒鱔球：😱 鱔本身已醃到好咸 ，再用萬年油炸到黑碳咁🙈，跟著淋上所謂秘製醬汁，咸上+×咸 ，真係食完要洗腎😷，老板娘話要餸飯 食，咁佢哋應該係餐牌寫跟飯或意粉啦（啤） ； 2）焗魚腸：👌 還可以，無腥味，但蛋多魚腸少，加上油炸鬼都無乜，唔夠香，只算合格； 3）青炒涼瓜（苦瓜）： 食咗兩個重口味，點個清清哋嘅青炒涼瓜😐，出來變咗蒜頭豆豉炒，加上生油大減價，成碟變咗油浸涼瓜😨；（要另外搵碗滾水用過橋嘅食法先搞得佢掂👿） 4）杏汁白肺湯： 成大碗湯（足4人份）得兩3條白菜渣，3兩片肺都算，反正飲湯啫，結果係啲杏仁懷疑係供應商交來製成品，如果係自家磨，就好失敗，好嚡，一粒粒一啲都唔滑 。 最離譜係啤酒（是日飲了兩支藍妹），好似飲暖水咁😭😭（如果國內朋友實喜歡），一啲都唔凍（都冇要求冰凍）。 最後埋單要660大元，都幾貴下。 這個檔次嘅價錢，打住鏞記大厨嘅招牌，只好講句，唔怪得你要離開鏞記啦😎。 以上純屬個人意見，口味可能各不同 
smile	好味道車仔麵 相信對於住響柴灣、小西灣嘅你，源記車仔麵一定唔會陌生，因為佢個車仔麵確實好味道，不論佢自家秘製汁或餸菜都一樣正👍🏻！  而且價錢都好街坊價，三餸$32。  由於佢每個餸都好好吃，所以我次次都叫唔同餸，今次就叫左炸燒賣+娃娃菜+南乳豬手。  佢較坊間車仔麵特別嘅地方就係，佢個配料除左有香蔥之外，佢仲配埋小乾蝦🦐，佢D乾蝦係非常之香脆，而且好有蝦味，每一口米粉㚒雜住D蝦乾，非常香口、惹味，甘都俾佢諗到，好野👍🏻！
ok	驚喜🤪半自製抜絲蘋果 天氣凍凍地又係搵熱野食既時候啦 大角咀這間東北菜想試好耐，見食評都勁多 今日終於的起心肝行遠D食個早午餐   入去係傳統中式小店格局，我坐左張四方小紅木枱 大概12點幾就已經有幾張枱開緊餐了 今次二人行就穩陣派點些平時會食既菜式  水煮牛肉- 只屬一般，辣度二級，除了芽菜同水晶粉，裡面少有地加埋紹菜、木耳 牛肉大片上，肉質還可   松鼠魚（龍脷）- 偏酸，勁多番茄，幾粒菠蘿，鐘意食超酸野既就啱D 魚炸得脆脆的，内面仍軟身，比想像中好食   抜絲蘋果- 預左要食既飯後甜品， 估唔到要自己手動加脆 幾好玩丫，我下次會識得玩會整得靚D好食D 個餸一來就兩樣野，一碟蘋果淋左糖漿，另加一盤凍水 我初時見當然呆左啦 原來我要自己同蘋果片掃暈糖漿，再 去沖凍水浴加脆 我整到有些..哈哈 都有幾塊靚仔既 交到功課啦，比起以前食過其他餐廳既抜絲香蕉呀蕃薯呀⋯⋯ 我覺自己咁整既比較冰脆 當然同我糖漿皮整得厚有關啦  埋單二百幾算價錢合理  
cry	明明有檯，唔放人入去，火滾！ 我地見新開張，在平日約1：40到此店，去到攞飛等位，當時1-3檯、3-4檯同大檯都有人等緊。  等左一陣，明明見啲學生都走左唔少，應該有空檯啦，但四眼仔服務員遲遲唔叫飛放人，於是我地走入餐廳望望，二人同四人既檯根本有位，但唔放客人入去！火滾！起碼有三張係吉既，未計最入睇唔到既檯！！ 係咪要搵我地笨？製造勁多人等效果？  兩碟有飯偏咸，雞意粉都彈牙既，咁價錢平都算…如果在出面齋企食風就浪費時間，不如食返對面大××好過 
smile	海鮮新鮮, 煮功一流 1/7 同老婆去左流浮山遊覽，下午兩點鐘去明記食午飯，選擇上二樓坐，條街好多人，但酒樓冇乜人。落樓點菜，因前一晚在三聖村食完海鮮，所以想簡單點，便要了些花甲，點了一條衫班，一個招牌炒飯，再加個唐生菜。 先到個唐生菜，好大碟，又爽脆。冇問價錢，估計約 $45。 花甲當然係油鹽水浸，個湯底好好味，好鮮，又多配料。花甲又大隻又新鮮，來料 $48，煮工另計。 跟住到個招牌炒飯。好乾身，應該係用冷飯炒吧！好大碟又多料，食唔哂打包做晚餐。$90。 最後到條衫班。師傅好功力，條魚剛剛離骨，時間剛剛好，好滑，好鮮，冇渣。可惜條魚魚味唔算濃郁，不過而家 d 魚都係咁啦。以魚論魚，煮功好過前一晚的興記添，最終食哂。條魚賣 $192一斤，剛剛一斤，來料 $192，煮工另計。 埋單來料加煮功 $445，冇加一冇茶芥，好 OK。最重要係煮得好，食得開心。 
ok	迷戀藍花飯 深水埗有很多餐廳及食店，想搵食落深水埗一定幫到你。  今日嚟到新新地嘅馬來西亞正宗餐廳「捌哥.捌哥特色馬拉茶啡廳」，8下之餘梗係嚟食好野啦。  嚟到第一時間被藍花飯吸引，我點了藍花飯配桔仔話梅水，呢個飯另類飯叫「辣死他媽配仁噹牛肉」，藍色飯是用藍蝶花製作已成，顏色睇上好淒厲憂鬱，咖哩牛肉好惹味夠晒辣，但食飯後有幸福感， 秘製辣醬超級辣，真係想辣死人咩。  至於杯桔仔話梅水就比較普通，沒有特別，味道帶酸，冰量比較多，價錢都算實惠。 
cry	好差既服務態度 首先一坐低係後少少個女侍應係收拾餐具時掉野，啲湯（飲淨咗）彈咗落我個頭，當然佢係無任何唔好意思既表示（可能唔知彈到咁遠）。 跟住係食緊野其間，問我地介唔介意俾人撘檯，我地3個人坐6人位（之前係有2個人坐咗），撘檯既都係3個人。 我真係好介意，就同個位女侍應講我介意呀，但有位男侍應衝出嚟態度好差咁話：繁忙時間，你地坐埋一邊啦！ 哇，咁你問嚟做咩？ 同埋個陣已經晚上9點半，無人等位，亦都有人準備走。 每人都百幾蚊架wo，唔係茶記價錢，但茶記質素，仲要收加一，但好似係譚仔到食野咁。 好彩對方都好介意咁撘檯，佢地選擇等多一陣，但真係幾分鐘就坐咗去第二張檯。 到塊西冷，個肉感似豬，睇落都似豬，一啲牛味都無，問個侍應係咪上錯咗，佢睇一睇，一副你地識咩既咀臉話，牛嚟架wo! 咁仲衰，大快活都好食過你囉。 最後係未食完野，啲姐姐仔趕收工，係我隔離位執餐具，我明白你地要收工，但可唔可以去一張無人食緊野既檯到執........ 哩間野不可一不可再，唔係要求西餐廳既服務質素，但唔係西到咁既態度下嘛，茶記啲姐姐哥哥都好過哂你地，唔該留意下啦！ 
smile	🎂慶祝生日，高水準而有情調的一晚💕 生日咁重要既日子，藍妹一早就期待緊男朋友會book咩餐廳同我慶祝😉等左好耐，終於等到正日啦！🎉 - 一見到門口，再行入去，已經知道呢間野唔係平野😱格局亦好特別。一入去係賣肉，酒同其他調味料既位，當時藍妹唔知葫蘆裡賣咩藥，直至坐低左睇menu - 原來佢有個Butcher's Selection，有4步曲❗️ 1️⃣去肉櫃（counter）揀你想要既肉。 🔅Tip: 佢既肉全部冇得切嫁，揀左就係成塊/舊過，唔好諗住可以淨係要一半 2️⃣話比佢知你想點煮，例如幾成熟 3️⃣揀伴菜 (sides） 🔅有薯條，薯蓉，芥蘭同不知名菜（唔識個名 ） 4️⃣揀醬汁 🔅紅酒，黑椒，羊奶牛油（google未必靠得住）同蛋黃醬 - 男朋友話就係睇中佢可以自己揀扒，好特別，所以揀呢到同我慶祝。 好啦，既然係咁，一於就自己發辦❗️ - 佢個肉櫃都好多種肉可以揀嫁，一開始見到果陣嚇親藍妹，因為塊塊都好大塊，揀果一刻好怕貴到喊😂但男朋友話一年一次，唔好計錢，咁就豁出去咯 記住喔，佢係根據重量去收錢既。 - 好啦，揀好哂就等上菜。上菜之前，睇下d擺設同飲杯野啦 - 係咪好想知我地揀左咩呢，即刻開估🎊  Marguez, Chipolata, Toulouse 原本諗住揀2款腸就算，怕叫哂3款好多，但應該係溝通問題，個靚仔幫我地要哂3款🤦🏻‍♀️ 好彩唔會好大條，由於我冇影低每款肉/腸既名，所以我冇辦法分開介紹。🙏🏻 佢3款各有特色，有款比較酸，我地兩個都麻麻；有一條好juicy，肉質比較林；最後一條肉質比較實，好香香草味。 可以話各有千秋，滿足我地幾個願望💕 -  Wagyu Ribeye 和牛肉眼 (名字非100%準確） 就咁睇好似唔大塊，其實佢好厚身好重砰嫁 大家都知，好多時去西餐廳，你叫5成，佢比7成你，你叫7成，佢比9成你，所以通常都叫低1,2成。今次我地叫左5成，就睇下佢究竟係龍🐉定蟲🐛 ⬇️去圖⬇️ 睇下佢既顏色，鮮紅但冇血水流出黎 塊肉咁厚身，依然可以煎到全塊肉既熟度平均，今次係真．5成啊 肉質真係相當軟熟，肉味好濃郁，醬汁都可以唔洗點，只需要磨少少鹽粒係表面，已經可以帶出肉既鮮味 - 食第2塊肉之前，介紹一下黑椒汁（左）同紅酒汁（右）。黑椒汁係店員介紹既，應該係自己調味，辣度十足，味道有別一般既黑椒汁  - 豬腰 Pork Loin 首先值得一提就係佢兩塊肉上面既沙律菜(?)好好食呢，唔會酸，但又做到開胃，中和肥膩感既效果 豬腰既肉質一定比和牛肉眼實，但唔會韌到食唔到。最鐘意係佢既豬皮煎得好脆，薄薄一層肥膏，配埋有少少騷味既肉去食，perfect -  手切薯條 Hand Cut Chips 薯條手切之外仲係連皮，炸到金黃色，好香薯條味，但略嫌唔夠脆呢😣 - 埋單冇諗過咁平，咁既質素，食到3種肉類，份量十足，都只係670蚊‼️尤其是塊和牛，都係300蚊咋，真係抵到爛😱 如果想試下自己揀扒去食，或者同另一半過一個有情調既晚上，絕對可以黎呢到一試 🔅🔅要注意喔，果到冇人識講中文，全個過程都要用英文對答，要有心理準備😇
ok	新口味雪糕 經過見到有新口味雪糕即刻買黎試吓 綠茶雪糕仲有Kitkat，睇到佢個廣告我就覺得一定好好味。首先麥當勞以前都出過綠茶味雪糕，上次食都覺得可以，另外綠茶味Kitkat又係超好味嘅，兩樣野加埋一定好味！ 佢個樣真係太核突😞但係唔緊要，味道才是最重要。雪糕甜左少少，綠茶味都唔係太濃，但係都算食到綠茶味。至於條Kitkat，放得太耐餅乾笠左，另外可能杯雪糕太凍，Kitkat嘅朱古力雪到硬晒，Kitkat嘅質感變到好差。窩夫夠脆，奶味太重。＄12嘅雪糕，我覺得仲有一啲差唔多價錢，但味道好啲嘅選擇。
cry	永遠Black List😡 相信吾少人揀食粥 都係因為吾舒服 或者貪佢平平地 因為喉嚨痛既關係 所以係冇得揀既情況下黎食 食碗粥姐 竟然都有最低消費？！ 如果你想座低食， 想平平地食一餐？ Sorry，呢到最低消費40蚊 如果你揀吾夠錢 啲員工就會比說話你聽 服務態度真係差到冇得再差！ Ok fine,你吾比我座低食 我外賣take away得喇掛 通常外賣都吾加一蚊好正常 心諗呢到外賣都吾洗加錢都幾好 點知一拎個外賣🥡 .......真係嬲到冇野好講 份量真係奇少 原來今時今日香港地 想食碗粥都甘困難 講真食碗粥23蚊絕對吾算得上平 而且我又吾覺得碗粥好食到 要比甘貴既價錢去食甘細碗粥 食完之後好似冇食過野一樣 真係就算病都吾會再幫襯呢間野 比得貴之餘仲要受氣 知粥但不嘗樂 
smile	葵廣炸物小店 去到葵涌廣場，隨左行街，就係食嘢。每次樣樣都想食。雖然剛剛食完正餐，但好快又忍不住四圍睇小食。 行到三樓諗住買嘢飲，見到人地食拉絲芝士條又忍唔住去買一條。 排隊途中，因為潮食閣嘅牆係貼滿食物圖片，見到個海鮮炸物拼盤又幾吸引，終於排到，等多十零分鐘就到我份餐了，加多$1要外賣盒，其實分別係堂食企走廊個盒係無紙盒蓋，堂食醬汁係直接塗抹在炸物上。 海鮮拼盤有三件炸蠔、三件炸蟹鉗同一隻軟殼蟹，仲加埋大量薯格！唔見左圖片嘅蝴蝶蝦嘅？原來售罄⋯所以炸蠔及蟹鉗各多一件。 邪惡芝士條放係同一個盒內，外賣會另外再附上一盒醬汁的。企係走廊食太唔方便了，行遠少少見有位先慢慢食。 先食芝士條（$18一條。）企係走廊食同行遠涼左先食真係唔同嫁！見人地可以拉絲，自己係炸原條芝士條，食落係有芝士味嘅，咬到尾仲有香腸。味道不錯，但下次一定要即場食！ 海鮮炸物拼盤$59 凍左少少先食就冇咁辣口，食材雖然係急凍炸物，不過都算新鮮的，起碼冇一口鯹味，沾上醬汁更加好味，我的推介叫返沙律醬啦，沙律醬同炸物係最夾嘅。最抵食係有一整隻炸軟蟹。最好味係蟹鉗，雖然冇蝴蝶蝦有少少失落，期待下一次食到蝴蝶蝦！ 
ok	搞鬼潮流仙桃居 呢問仙桃居係午餐時間經常爆滿，舖頭成日跟上潮流，幫的野飲食物改名～例如：壞藍飲～好過癮！仲會係唔同地方貼的搞笑字句，老闆應該都係個好幽默既人！  呢度的食物份量都好大，難怪會有咁多學生哥黎食，又抵食～我都幫襯左好多年，久唔久就過下癮～  鹽酥雞翼米線🍜〔糧尾餐😂〕$39 配珍珠奶茶 雞翼夠脆夠熱又夠大隻～每次都係食呢個～食唔厭！碗米線依舊大過我塊臉，勁大碗，好抵食！ 珍珠奶茶就正常，無乜特別～  另外仲有叫我好中意食既 魷魚鬚$42 呢度啲魷魚鬚好足料，好重身，唔會勁多炸粉係表面，份量都好多，2個人食都得！ 最後仲有加多個金磚豆腐$10 無睇錯！係10蚊咋！10蚊有咁多件！真係好抵啊！加埋的爽醬，真係又平又好味～ 仲有個爽醬A菜$16 A菜姐係油麥菜～可以轉生菜🥬重點係個爽醬汁，辣辣地，好過癮，沾乜都好味。  好滿足既午餐～ 
cry	今後不再來 星期日去幫襯晚餐，訂位時又唔講明限90分鐘用餐時間，否則我一定唔選擇！又不是好味到不得不吃，價錢又不大衆化，坐位不十分舒適。去到攞位才說90分鐘要交檯，當刻真係進退兩難，約哂朋友，焗住！正式未吃已先扣分，吃完扣哂分！叫兩客steak, 二百幾加埋10％成三舊，一個五成一個七成，點知來到兩個係 well done but quality not well 冇哂肉汁🙄😡！可惜冇影低罪證🤷‍♀️！今晚係請姑奶吃生日飯，覺得好失望又失禮🤦‍♀️ 
smile	夢幻Cafe🎡🎠⛲️ 上星期去杏花邨探個朋友，行過杏花新城見到有間好夢幻嘅餐廳。朋友個女即刻衝上前去😆😆，所以就咁入左cafe paradise到食😂餐廳嘅裝修好夢幻，有啤啤熊丶又有迴轉木馬...🎡🎠  美式BBQ豬扒骨，豬扒骨同我手臂一樣咁長， 分量相當豐富。雖然豬扒骨已經好入味，個人認為點埋旁邊嘅BBQ汁會更加惹味! Paradise Jumbo ($123) 有西冷牛扒、煙三文魚、茄汁豆、炒雜菇菌、薯餅、窩夫、腸仔....真係好豐富唷，味道就ok，食物可以熱啲會更好🙃 香辣蜆肉炒意大利粉 （$68） 蜆肉份量都唔少，香香辣辣幾惹味，可惜意大利粉偏乾身  總括嚟講食物不錯都啱一家大細去食㗎🙃
ok	好多選擇的一餐 太少同我今晚好夜先食飯，所以我哋決定食一個好簡單嘅晚餐。  呢一間雲吞麵店嘅餐牌，真係乜粥都有得食。我地最後叫咗豬腰粥，牛腩汁芥蘭，鮮蝦腸粉，水餃雲吞雙拼。  大少話個粥底OK，但係個豬腰有少少腥。我望落去，個粥底都幾綿。 個芥蘭加左牛腩汁，雖然油淋淋但係好惹味，鮮蝦腸粉啲蝦都好爽口，亦都好大隻，絕對唔係玻璃蝦。 雖然大少同我都鍾意食水餃，但係我都係叫咗雙拼，因為可以有多一個選擇。水餃雲吞味道一般，但其實我最鍾意食嘅係湯底上面嘅韮黃，但係個湯底飲完之後好口渴。 
cry	唔太抵食，味道一般，唯有麻辣豬肚有驚喜 百味川 — 麻辣米線 & 酸辣米線 最近去葵廣行街經過地下果層都會見到呢間唔係開左好耐嘅米線鋪，一直都想試下🧐。今次叫左兩個麵： - 1. 自選米線 $28 — 麻辣微辣, 淮山麵，加豬頸肉$9、竹笙$9 👉Total $46: 👍麵底可以揀米線、薯粉、淮山麵。淮山麵比九州拉麵再幼d,但質感完全唔同，比較爽口少少。都唔錯！ - 👎🏼個湯底完全冇麻辣味😞，第一啖飲落去酸酸甜甜咁，過多陣d 辣先出黎。與其話係麻辣，不如話係酸辣。（食到尾都食唔到麻果陣味😢） - 💸d 餸少得過份！竹笙得3條（圍返要$3/條😱），豬頸肉得5-6條左右。好似叫招牌系列嘅餸會多d,抵食d🤔。 - 2. 招牌系列 — 百味小鍋米線 — 酸辣，薯粉 $47 （牛丸、雞肉、麻辣豬肚、豆卜）（右圖）： ✔️d料比自選米線多好多，抵食好多。 - 💯麻辣豬肚係成碗麵嘅亮點，食到花椒、麻味，但又唔會好辣，好好味。😍 - 😐 佢個酸辣湯底似鎮江骨果隻味，好似食緊鎮江骨麵咁。我就麻麻，睇個人口味🤷‍♀️。  回頭指數：5/10 （好想再食佢個麻辣豬肚😋)
smile	片裝薄餅 放假肥髀都要補習（小朋友係辛苦嘅）辛苦完佢想食下午茶，陪佢行過呢間，聞到好香嘅焗薄餅味！兩個人好有共識行入去，為免食唔落晚餐，所以同肥髀分享，第一次食片裝現成薄餅，店員係英文人，對小朋友有耐性，落好單八達通比錢， 攞飛等叫號碼！店員即刻攞一片薄餅入焗爐！ 夏威夷薄餅（$35/片）好大一片，我同肥髀分開一半都好大片，芝士半溶，菠蘿酸甜，蕃茄醬多！最正係批邊，焗到好似燒豬咁沙皮，好香芝士味！好味！ 芒果沙冰（$10）汽水沙冰，芒果味比較假，汽水味甜膩，夠冰凍！ 店員有禮快手！ 即食嘅片裝薄餅都唔錯
ok	隱世雞繞絲粉皮 寶琳竟然有個翻版葵廣？！枉我喺寶琳同人補咗差唔多兩年習，而家先知有個慧安商場，入面有啲似葵廣，都係好多野食，絕對係放工之後既覓食好地方！ 【芝麻醬青瓜粉皮(大)+雞絲+蟹柳🦀 $24+$10+$6】 呢個賣野飲既小店，竟然賣埋粉皮，仲要做得唔錯！從未食過咁滑既粉皮，從未食過咁滑既粉皮！粉皮好滑溜，夠軟又帶點煙韌，掛汁能力極高！青瓜好清爽，仲有必加既雞絲同蟹柳，分量多到唔洗錢咁！濃既芝麻醬混埋青蔥、芫茜同蒜蓉真係好香好惹味！不過如果當正餐就記住要嗌大啦，如果唔係唔夠食~下次一定要試下加牛𦟌同酸辣粉皮！ 
cry	又落錯單又計錯數仲執錯單！ 叫左一個椰汁芋圓涼粉，一個芝麻豆花，拎走既。涼粉$12，加椰汁$4，加芋圓$4；芝麻豆花$12。加埋應該係$32。佢收左$38。（一開始無為意佢計錯數）差額$6。  囉野食時先發現佢入錯生磨芝麻糊，計返條數收多左錢喎。阿姐話加芋圓好唔好？咁可以唔使退錢。加芋圓都只係加$4，條數點計都唔啱。阿姐先話咁退錢。於是退返$6。以為無問題啦...  點知返到屋企開碗涼粉睇下，無芋圓囉！！得碗椰汁涼粉！！芋圓涼粉無芋圓，想點呀？？ 
smile	出色啲豆腐芝士餅 每次入開南丫島, 我都必定會去食芝士餅, shelly 既 cheese cake 係 hand made, 真係好好味架, 最愛當然係, 豆腐味濃, 又有好香既豆味, 雖然芝士味不濃, 但倆者好配合, 蛋糕本身又好軟滑, 真係好愛, 已有年幾無黎過, 以家餅面仲有啲可吃用既玫瑰花碎, 令件餅有少少清香, 正. 另外要左件檸檬乳酪芝士餅, 食唔出乳酪味, 檸檬味好清新, 好開胃, 芝士味比豆腐芝士餅濃好多, 自家製蛋糕黎講出色啲! 記得, 以前有 set, 以家好似無咗, 因為有最低消費, 每人五十蚊, 所以叫咗杯咖啡, 唔太記得係咩咖啡, 但無特別, 同三合一無乜分別, 早知食多件芝士餅好過. 佢以家好努力開拓 cookie 市場, 希望佢都要努力 keep 住啲蛋糕水準, 等我地下次再入南丫島, 仲可以食到好好味既招牌豆腐芝士餅! 
ok	正常水準嘅雞蛋仔 話說放工返家前有d肚餓又仲有一段時間先食晚餐，而且呢幾日又天氣凍咗，就想食熱辣辣嘅雞蛋仔！  咁街市近排新裝修之後，有一部份做咗好多小食檔出嚟，其中有一間叫悅東小食 嘅有雞蛋仔買，所以我就去咗買啦！  咁我見到佢啲雞蛋仔都係即叫即整嘅，所以都等左一陣，當然即叫即整嘅雞蛋仔一出爐就熱辣辣香噴噴啦 ，我都急不及待咁搣一粒出嚟食，食落去都算係外脆內軟嘅，都食得出有蛋香，不過味道同質素到一般嘅啫，而且一底雞蛋仔買$20我就覺得貴咗啲啦！ 
cry	大不如前的煲仔飯 朋友見過油麻地有間煲仔飯店經常排長龍，叫我一齊去試試，其實呢間食店我以前幫襯咗好幾次。記得第一次食係20蚊一煲煲仔飯，飯香，料足，好味，對上一次食好似1-2年前，40幾蚊一煲飯。價錢一路一路貴，加上近廟街，自由行，其他旅客，而家嘅煲仔飯已經又貴過上次食啦，大約60蚊一煲，其實價錢貴唔係重點，食材同味道至係重要囉。 基本上朋友同我再幫襯嘅機會係……。  $44- 呢處煎蠔餅唔係潮州式嘅煎蠔餅，似家庭式嘅蠔仔煎蛋，似荷包蛋加咗啲餡料炸出咁，蠔仔量同味道都入係一般，脆口，枱面已經擺咗樽魚露汁係度，試過點，但係太鹹。 煲仔飯係要焗佢一陣至有飯焦，今餐焗到少少咋，同有d d 苦味。 $60- 臘腸排骨飯嘅臘腸，唔覺得好食，排骨諗住都會保持水準，點知，食落唔知乜味道，雖然排骨細細嚿，易入口同份量足，總之呢隻豬肉，唔好食。  $60- 滑雞牛肉飯，雞夠腍滑，值得提嘅佢幫啲雞掹晒啲皮，唔肥膩，不過牛肉啲騷味好重，唔係太喜歡。 $20- 腐乳通菜正常。 
smile	隱世米線大王～ 馬鞍山恆安街市出名夠令同多野食，今日去搵朋友一直猶豫去邊度食晚餐，見到呢間餐廳嘅裝修都幾靚，行行下就入左去呢度食！ 呢度嘅模式有啲似車仔麵，揀好咗個麵底同湯底，再可以加唔同嘅餸，好有香港特色！ 聽老闆娘講呢度嘅爆辣泡椒湯好適合鍾意食辣嘅人，我即刻眼前一亮，立馬試清楚啦！ 朋友就叫咗個招牌口水雞撈，貪心嘅我當然偷咗佢一舊嚟食，原來啲雞都幾滑！ 自由撈 比我想像中大碗，而且啲料都好足，爆辣泡椒湯底果然冇介紹錯，夠晒辣得黎唔會死辣，椒味夠重，令人一試難忘！ 
ok	好似食咗陣風咁 QRE Plaza咁多好嘢食，見呢間都幾多好評，就同同事去燭光午餐🕯 糧尾女子我要2 courses就夠喇，前菜點咗餐湯～ 呢個南瓜湯好正好濃南瓜味！再加埋上面浸住塊蒜蓉包，好味到我同同事A一路飲一路讚 個餐湯咁掂，我哋就更加期待主菜嘅來臨啦  同事B就點咗沙律🥗裡面有啲合桃同芝士，佢話都唔錯，食到一條菜都冇剩 侍應見我哋食到咁上下，先會上主菜。首先出場嘅係我點嘅catch of the day: 會唔會少咗啲呢😂？侍應話隻蛋係來自鹿兒島嘅，鹿兒島咩味我就食唔出喇，不過就食到中間有好大粒鹽，起初以為自己咬到蛋殼..個蛋黃係溏心蛋咁，都幾好食嘅。 香菜汁本來就好百搭，所以同嚿魚都夾，但以呢個價錢嚟講，唔夠食之餘味道亦唔驚艷。  同事A嘅鴨飯，佢話賣相幾好但食落普通，不過起碼有飯落肚，佢係我哋3個女仔入面唯一一個食得飽嘅。 同事C點咗最貴嘅牛扒，實物如圖，得3小塊牛扒，呀C嘅食後感係一隻字：好韌。    整體嚟講，前菜、環境同服務都幾好，但竟然係衰曬喺主菜度😂而且午餐分量真係太少，食完之後個肚同個銀包都有點空虛。
cry	沒驚喜,不好吃 見係新開張，入去試試！ 本來都無乜期望，但食完之後好失望！ 叫了一個豬腩肉魚蛋川粉，併號稱用新鮮「豬肉、豬肉、金華火腿」製成的清湯。 結果：湯底極度無味，川粉＝賴粉，價錢又唔算便宜喎！ 註：個收錢老闆娘態度不佳，好似得罪左佢咁，毫無笑容．．ｄ朋友都一致認同不好吃。 後會無期！！ 
smile	一家人去食最啱😋😋 晚上同爸爸2個去杏花邨搵食，行黎行去，見好多間都要等位，見譽居唔洗等就入去試試  2個人去食飯，唔洗等位仲有卡位坐，真是幾好 (平時晚飯時間，2個人係唔可能坐4人卡位)，雖然店內員工唔多，不過個個都好有禮貌，有笑容夠親切 睇一睇個餐牌，選擇多，有魚有肉有海鮮，令我咩都想試 最後我們2父女揀左沙巴龍躉兩食及木耳百合炒藕片加一個白飯，2個人食啱啱好。   沙巴龍躉兩食，西蘭花炒魚柳及古法蒸，雖然係特價小菜，細細碟，唔腥，仲有6両魚夠哂我們2個食。 木耳百合炒藕係正價小菜，份量就多好多，好食夠鑊氣，炒得爽口 不過都係食唔哂要包走，問店員攞盒無收盒錢，仲笑笑咁攞俾我們，我覺得佢地既服務一流。  決定下次同成家人黎食，多啲人食可以叫多幾個餸 
ok	第一次食，感覺可以 見呢間cafe 新開無耐，望落裝修唔錯，感覺幾舒服，所以同老婆入去試一試。 我地叫咗手作和牛漢堡，南瓜蟹肉意粉，latte, vanilla latte. 個漢堡都幾好味. 件和牛漢堡食落唔鞋口, 仲有唔少肉汁流出黎 但佢又唔會好油淋淋, 煎得幾好. 個包唔太脆口, 我鐘意包面脆少少的質感. 漢堡醬汁無咩特別 如果可以另外加磨菇, 芝士, 煙肉之類咁就very good喇. 蟹肉意粉就中規中矩，無咁驚喜，合格的。 蟹肉唔算好多, 食落又唔係好有蟹味, 不過平民價錢, 當然唔可以要求太高. 起碼蟹肉唔係梅. 南瓜煮到林林地, 煮出咗南瓜既甜味 配埋意粉食幾舒服 醬汁唔太厚身, 唔會食到好糊口. 兩杯咖啡都ok的，但又未算好好飲，不過已經好過好多連鎖店，如星字頭嗰間 睇相都見到, 兩杯唔同拉花, 都拉得幾靚. 有機會我會再試，希望佢各方面都愈做愈好 
cry	味道麻麻的米線 近排鍾意咗食米線；今日去到東大街，見到川婆婆，都要試吓 好似車仔麵咁，有多款餸，以供選擇；叫咗3餸+粉麵套餐 湯底選了麻辣（微辣）；餸有雲吞/芝士腸+ 蘿蔔。 麻辣湯底加少許辣椒油，就是微辣了。 而3個餸其實無什麼特別，而白色的醬加上少少胡椒粉，原來就係成個湯嘅精髓-蒜蓉醬（味精）。 $32 有碗麵食，加$7 又有凍飲； 價錢以現時嚟講都算ok。不過，我唔太鍾意d 味道囉！ 
smile	多款式車仔麵🤓 附近出名嘅車仔麵多多 想食嘅一間太多人排 太肚餓入咗呢間食🤪 好多唔同款餸揀 見隔離枱都大大碗 好似唔錯🤓 👉🏼鮑汁炆花膠($12)、手打墨魚餅($12)、日式糖心蛋($11)、腩汁粗麵($8) 花膠係比較特別嘅車仔膠餸 太高級了😂 都炆得幾入味 有咬口 無炆到淋晒🤩 墨魚餅彈牙 味道都ok 糖心蛋都唔錯 生熟程度啱啱好夠蛋黃凝固🤤 個麵底都ok🤓唔太淋 整體份量幾多 好多舊大舊花膠同墨魚餅！ 幾抵食又唔駛等好耐 仲有幾款例如豬軟骨都係店舖推介 可以試埋🤪
ok	🍤Weekday長洲。去吧。食海鮮🍤 難很放假，所以走入長洲行下食下野。 唔知係咪因為秋天的關係，四圍都好多中學生，感覺好似去緊學校請旅行咁。 落船之後想搵個地方坐底食個lunch...行來行去，覺得食海鮮同喺茶餐廳食個飯個價錢分別不大，所以目標都係食海鮮吧。  行到去有好多海鮮餐廳的大街，好多姐姐會截停你講好多價錢俾你，有一種的壓迫喺度，煩到一個點，就會開始是但坐底一間。  2個人食$138套餐就夠哂。但個餐係無飯的  美味remark 避風塘炒蟹 由於平日屋企根本無辦法整到，自然就會喺餐廳叫黎食。味道好濃，雖然蟹仔細細 ，但都算多肉。一碟的分量都多，但因為好濃味好咸，都係要叫碗飯吃。 蒜蓉蒸聖子 正常味道啦，蒜蓉粉絲又係食飯一流。 炒通菜 套餐係包一碟的炒菜，其實對於2個人黎講係大碟的。 2人餐其實放滿左張枱啦。感覺好好。 簡單的食物。價位都算係ok可以接受吧 最後2人餐+1碗白飯+1支啤酒=$178 
cry	唔好吃 服務態度都okay既 但啲野食勁唔新鮮，豉椒炒蜆啲蜆又唔開口，又有泥，椒鹽鮮魷就太多粉，食完之後又成口粉 椒鹽比例又不一 太咸 係個京都骨都尚算可以 最後有個小提示 就係巴打米試！ 
smile	阿sir請食飯 星期六返半日, 放工上司請食飯, 一行5人來了鯉魚門既"鉅記"食左一個豐富既海鮮餐 去左後面揀左海鮮先~~~冇人既關係, 好快就上菜~~~ 椒鹽瀨尿蝦 : 瀨尿蝦例排都要椒鹽先好食~~~~好大隻既瀨尿蝦~啖啖肉~仲有膏添!!!! 叫了2隻, 唔記得1開4定1開5, 夠晒香口!! 象拔蚌 : 呢個象拔蚌都好大隻, 做左兩味餸, 一個係刺生, 有一大包冰放向下面墊住...好新鮮, 好爽口 另一味係用黎煲粥, 呢個都剛剛好, 唔太老, 但可能太多粥, 唔多撈到有象拔蚌肉。。得好少 芝士大蝦伊麵: 叫左3隻大蝦, 又係巨型好大隻~~~ 1開2, 好多芝士, 但就唔多芝士味 !! 個伊麵底又少左D...麻麻地 豉椒炒聖子王 : 嘩!!估唔到咁好食呀....新鮮之餘又彈牙, 個汁又惹味.... 呢條魚自己帶來的, 向測魚涌D魚檔買黎清蒸, 好滑 另外仲叫左個白菜仔.... 有例湯同西瓜送    
ok	特便pizza 意粉 慈雲山嘅呢間分店經常都人山人海，假日最少都要等半個鐘 其實係呢度食野係冇野飲，要加12 蚊先有 我叫咗個煙肉菠蘿pizza，份量不多，一個人絕對可以食哂，不過味道還好，有芝士味，但唔夠熱同香脆，仲有煙肉份量太少了 我另外叫咗蕃茄海鮮意大利意，醬汁份量不多，乾爭爭甘 蜆肉亦不太新鮮，最好都係甜蝦沙律，嗰度沙律醬好好味，配甜蝦味道出色。
cry	凝重的吃了將貨就價的午餐 行過馬鞍山，經過呢間餐廳門口，見到個餐牌比之前平左唔少，環境又唔錯，諗住想普普通通食個午餐，點知.………… 午餐價錢由40幾蚊到60幾蚊不等，價錢相當合理，連餐湯餐包同飲品。 有層油嘅廚師餐湯 見到個湯其實有少少恐怖，上面鋪滿一層油，唔係羅宋湯，應該係好稀嘅雜菜湯，未到除咗有少少辣味之外，已經再冇其他味道 泰式紅咖喱燴牛脷飯（$55） 牛脷係厚切嘅，總共有三舊，紅咖喱色澤紅潤，但味覺上只感受到辣味，冇任何其他香料或椰香嘅味。以普通嘅一碟白飯，亦都煮得比較硬同乾身  紐西蘭西冷牛扒（$68） 侍應有好「機械式」咁問幾多成熟，但相信對咁薄嘅牛扒來講，呢題問題毫無意義。結果牛扒嚟到嘅時候一樣係well done。   牛扒夠勝在夠淋，但冇肉汁，亦無肉味，輕輕一口卻帶有一種好濃烈嘅雪藏味道，好彩夠細塊 配菜只有兩件細細嘅三角形薯角，太吝嗇了吧  呢間餐廳比我嘅感覺，係似「扮餐廳」嘅茶餐廳，但將貨就價嘅感覺係好嚴重 服務亦都係令一個為人垢病嘅地方，又進入餐廳到埋單，未曾見過任何一個侍應有笑容。座位係一個半地牢的地方，這餐飯嘅氣氛，感覺好凝重  見到隔離檯個西冷牛扒原來可以配飯，但餐牌冇寫，侍應落單從來冇問，結果就咁嚟咗兩個薯角 
smile	Weekend chill一chill - 係是是但但比人拉左入黎食... 因為係halloween個附近黎 佢個deco都有跟番 呢樣野幾有心思 . 酒就唔算好好咖啦 要飲酒可以唔好去呢間 但係個重點係！ 佢一開始個麵包真係好食 係硬硬地既麵包 但唔係法包個種 不過因為佢係就咁倒左黑醋橄欖油比你 個比例我覺得可以再加小小黑醋  因為我勁中意黑醋！ 建議可以直接比人自己倒 咁會岩每個人既味 佢既麵包勁吸醋 所以唔好放太耐 小小就夠 . 1️⃣Tuna Tartare with crispy rice and Red mojo sause 佢係有脆脆係面 再加tuna  Tuna勁新鮮 但唔係sushi個種油香 而當佢好似肉咁 勁足料 麵算多tuna 加mojo sause 係好夾既 作為Appetizer 幾眼前一亮 . 2️⃣Smoked Salmon Salad with Capers and Tomato jam 煙三文魚唔會太咸 麵包有松露醬 又香又脆 唔錯 . 3️⃣Braised Pork Cheek with Plum and Creamy Polenta 係呢到食到歐洲既感覺 呢到既pork cheek 同我係Prague 食過既差唔多味 就係唔洗用刀 就咁用叉就可以分開d肉 Polenta 係意大利出名既主食 用粟米磨成既 呢到勁creamy 好似薯蓉既感覺 上面係勁新鮮既筍 唔會有苦味 仲要爽口 個汁勁加分！ 因為每樣野分開食都好食 但佢個汁令到pork cheek 同polenta 完美融合 每一啖都要有汁肉同polenta 完美！ 呢個真心勁推薦 好小係香港食番一樣既味 仲要唔貴 . 4️⃣USDA ribeye (8oz) with Mashed Potato and shallot sause Medium rare 覺得岩岩好 佢唔係厚既ribeye 所以太熟會韌 所以medium rare 唔錯 佢係炭燒出黎 上面有網痕 薯蓉係行creamy路線 都幾夾成個 . 5️⃣Ponna Cotta (daily dessert) 睇得都食得 幾靚幾滑 奶味都唔錯 ——————————————————— 星期六日lunch 黎 chill下都唔錯 黎呢到食既幾多一家大細同外國人 所以佢做到真係外國風味 無為左就香港人而轉口味 但會覺得成個環境design本身唔算好岩影相 佢入面燈光唔足 做唔到成班洗女黎chill既心態 但野食真心唔錯
ok	偏甜水果茶 星期六接女朋友放工, 行經葵芳商場見倒有一芳, 就買2杯一齊飲下解解渴.  依間一芳位於葵芳廣場2樓, 由地鐵站出行過去要落一層, 唔熟路既話未必咁易揾倒. 間鋪面設計同街鋪差唔多, counter偏細結果排隊同攞飲品既人會好易堆埋一堆, 鋪面設計真心唔多掂. 我買左一杯半糖水果茶同一杯黑糖珍珠奶茶. 大概等左10分鐘就有得羅, 相比其他品牌算係幾快.   半糖水果茶甜度適中唔會太甜或太酸, 生果望色澤新鮮, 酸酸甜甜女朋友好鍾意, 而我飲黑糖珠奶都好濃郁黑糖味, 珍珠亦煮到淋身綿軟, 有煙韌口感, 茶味唔出眾只算合格, 但都算物有所值. 
cry	<<遲來了的失望日本菜>> 哩間日本餐廳位於佐敦地鐵站附近，係佢開張嘅時候我已經想去食，但就一直都冇去食過 今日朋友話想喺佐敦度食嘢，就即刻俾我諗番起哩間日本餐廳 有心唔怕遲最後都試到😋😋😋同朋友兩個人原本打電話話book1900hrs，點知嗰侍應好無禮貌話，兩位我地唔接架！唯有walk in la!!!!!呢度比我想像中細，都幾窄吓喎 枱同枱之間幾乎都容唔到一個人嘅身位 我見我隔離枱不停俾人撞，撞到我都叫佢不如坐過啲我嗰邊 打開Menu都幾多食物選擇，我呢啲蛋控就一定要嗌蛋卷食啦 然後再嗌左個炸三文魚骨同埋三文魚鰭 大蔥串燒雞，一干燒 嗰蛋卷不錯，好滑，好有蛋味，熱辣辣 係今晚最好食！！至於個炸三文魚骨就唔太好食，炸得over左，成份深啡色，見到都唔多想食 至於個大蔥串燒雞勁一般，雞無雞味，反而好大浸雪藏味 最後嗰一干燒就好失望，因為燒得好濕，同埋唔夠熱  
smile	想試好耐嘅吉列牛扒！ 吉列炸牛扒喺香港都hit咗一排，但我就從未食過～ 但係唔駛去日本原來香港都有得食  Steak Bar 呢間嘢聽都聽得多，因為成日喺ig見到佢嘅廣告，食都係第一次！ 店舖位於銅鑼灣拉麵街，都幾易搵。原來係一間好細嘅店嚟，大概只坐到30人左右。 店員好主動同我哋介紹餐牌，佢哋對menu餐點都幾熟悉，而且態度幾殷勤的！ 我哋叫左 《吉列炸和牛扒》 仲有一個係「吉列炸牛扒」，唔係和牛，唔會撈亂喔～～ 佢係一個set嚟，包飯同前菜仔 （豆腐） 但係冇嘢飲，而且水都唔提供的，呢點就差咗少少 飯係有飯素的，就咁食都已經好食，不過既然有靚牛送飯，我反而覺得加飯素係「做多咗」lol 嚟到種點嘅牛喇！ 望落係唔錯嘅，當然就唔會期望佢有好靚嘅雪花紋啦  店員指示我哋等石板燒熱到出煙先開始燒。 慢慢將塊牛按個人口味燒到鍾意嘅doneness，好期待！ 個人係建議唔好太生。雖然話靚嘅牛生啲都冇所謂，但係呢隻牛生會韌，熟少少反而係軟棉的。 和牛油香不足，但勝在口感鬆軟，完全冇筋唔韌，可以輕鬆咬開。 講真喺香港都好少可以食到唔韌同冇筋嘅牛。 燒下燒下送下飯，好快就食曬啲嘢～ 我覺得份量係有少少偏細的，一個女仔食完可能係剛剛好或差少少先飽。 價錢方面呢，$278，唔算係好抵好抵（可能因為份量較少吧），不過呢個價錢食到和牛，仲要係一塊扒仔嘅份量，都係可以接受的！ 但係係炸嘅嘢，又燒，都冇水提供真係差減啲啲 但我哋跟餐點咗杯澳洲紅酒，幾易入口幾醇，連平時唔飲紅酒嘅我都覺得唔錯 但值得一讚嘅係店員態度的確唔錯，主動同有禮貌，埋單仲有俾意見調查我哋填，睇嚟呢間店都係有心做好的～ 總括而言係屬於可以一試的燒吉列牛！ 
ok	安排不當 食物普通 今日一行三人係平日嘅晚餐時間嚟食，不過時間已經係八點半，基本上八點半打後食晚餐嘅人已經大幅減少，但好奇怪安排入座嘅時候竟然都仲要搭枱一齊坐，明明仲有其他位點解唔可以安排得好d呢？搭完枱其實已經好迫啲食物會唔夠位放。雖然最後分開左坐，但係呢個安排係好唔恰當，呢樣嘢係要改善 呢個係佢嘅生牛肉湯河，食越南野都會有嘅一個粉面，就係將一塊塊生牛肉簿片擺上去河粉度再淋滾嘅湯底上去令到啲牛肉啱啱熟，咁食落牛肉就會好嫩滑。    佢個賣相都幾好嘅，呢度嘅牛肉都有牛味但係就唔滑而且有d韌，食落普普通通既牛肉片，個湯少少偏咸， 整體還可以啦
cry	唔抵食之五十嵐 搬黎彩虹一排想睇下 樓下有咩好食 之後就去左呢間五十嵐 坐低叫左野食等侯時間耐到8個字 有個熟客小朋友遲過我黎 叫左同一樣既野食 等左5-10分鐘倒就有  等到有野飲黎 杯凍檸水無檸檬味 係咁篤都係咁 野食黎左又唔熱 搵麵又有『簡』水味  差! 
smile	新鮮好味 去完將軍澳拜山，行過去鯉魚門食海鮮，做一日遊客 我都係上網睇人介紹，跟住揀左呢間 係海鮮檔揀海鮮加工，每人都係加$110，好合理 我地3個人，揀左2隻瀨尿蝦，3隻蟶子，3隻南非鮑，2隻掩仔蟹，海鮮檔老闆好好，佢話夠食，唔會要我地買多啲 其實酒家都好熟行，幫我地整左椒鹽瀨尿蝦，豉椒炒蟶子，果皮蒸鮑魚，鹽焗掩仔蟹 我覺得廚房好得，每樣海鮮火喉都啱啱好唔會老，好鮮甜 我地再叫左海蜇燻蹄，腐乳通菜，另外佢送左木瓜魚湯同桂花椰汁糕 我覺得個木瓜魚湯好夠魚味 
ok	晚飯小菜 與2位朋友一齊食飯，有1位朋友不是太肚餓，所以我以小食為主。 1)椒鹽九肚魚(小食) 雖然係小食，但都好大碟，但炸得有OVER，但味道都幾好。 2)蒜茸白菜仔 勁大碟，好夠蒜茸味，唔錯！ 3)海蜇頭(小食) 嘛嘛！唔夠爽！淋淋PAT PAT！ 4)鮮蝦荷葉飯 又係勁大碟，食極都食唔完，仲要打包。但好好味，推介！ 但我覺得侍應好煩，唔知係咪我叫平得際，成日問我駛唔駛加喱樣那樣，煩到不得了。 我隨手起個月餅廣告牌，侍應即刻到，狂問你買唔買，真係PRO到不得了！！！！！ 明明叫荷葉飯，仲成日走問我要唔要白飯，搞！ 
cry	永久Black List 今日喺上水做完嘢想揾一間靜啲既cafe 嘆咖啡，點知誤入了間「謀人寺」，個疑似老闆嘅男人好熱情咁介紹食物同飲品比我哋，佢話今日係節日，所以沒有餐牌入面的意粉供應，只有兩款為節日而特別設計意粉：「苦瓜咸蛋意粉」和「貓意粉-其實只係三色椒炒蝴蝶粉」，聴見都唔想食，唯有問可否幫我們做溫泉蛋卡邦尼意粉，佢話可以，结果點了兩份，還叫了煙三文魚炒旦三文治和蘋果批，疑似老闆嘅男人之後再問我們飮什麼，我們説齋啡，佢就推介一杯叫「藝技」嘅手冲咖啡，結果叫了兩杯試吓。埋單嘅時候我以為自己聴錯，佢話$664，一睇張單原來嗰杯一啲咖啡味都冇嘅「藝技」要成$128/杯，我就問個男人攞個餐牌睇，結果係冇呢杯咖啡嘅價錢，我就同佢講如果杯咖啡係$128一杯，係咪都要同我哋講聲呢？跟住佢就話下次會講聲先，我就答佢唔會再有下次。我明白，其實自己冇問價錢都有責任，但係上水一間咁嘅Cafe，一杯冇「咖啡味」嘅咖啡收$128呢個價錢就真係太狼死囉⋯⋯五星級酒店都冇收呢個價啦！奉勸各位，如不幸誤入這cafe，記得記得記得逐樣問清楚價錢先好落單！ 
smile	皮薄多汁小籠包 夜晚要喺跑馬地做野，所以諗住早少少去準備，去到先醒起早餐&晏晝嗰餐都未食，而我同事食完晏又話肚餓，於是就一齊去搵食，行經一個橫街見到有間上海菜，突然好想食小籠包，於是就同我同事提議黎上海弄堂菜肉餛飩食上海菜。 打開度門有幾級樓梯要上，由於已經過哂食晏時間，所以店員可以即刻安座位比我地。 餐廳點菜好方便，可以電過落單 由於我同事想食炒飯，所以決定唔叫餐。 先黎咗個陳年花雕醉雞...雞肉好滑，而且雞肉入哂花雕味好香。 到我同事指定要嘅雲腿蝦蛋白炒飯，個炒飯上到枱時佢先解釋點解點呢個炒飯，事源佢喺頂x私房菜到食過呢一味，想做一個比較... 佢食第一啖已經話好味過X爺私房菜嗰碟，雲腿好香，蝦夠爽，最緊要D飯硬度適中，喺呢到食個飯百幾蚊，抵過x爺好多喎！ 到我嘅主菜出場喇—小籠包 平時食開小籠包，好多地方包到頂頂個圈位都好厚皮，每次我都會唔食，但呢個小籠包我咬第一啖，個頂頂嘅皮已經Feel到好薄，到內裡嘅肉汁好鮮味，然後一啖放入口，好好味，個皮成粒都好薄。 最尾食埋個脆皮素鵝，呢個脆皮素鵝係即炸，上枱仲熱辣辣。而內裡嘅配料好鮮味，特別係冬菇，雖然切哂片，但食落時都Feel到冬菇好滑。 食咁多野埋單都唔使$300，抵食
ok	有點失望 早前去食，原因係被佢排煙風口放出黎既氣味所吸引，個香味好勁 因為唔係假日/繁忙時間，所以好快就有位安排咗 我同朋友點咗兩款咖哩 第一款是瑪沙拉咖喱雞，可惜個馬沙拉咖喱汁唔夠香，而且仲有啲「希」，淨係聞到有胡椒味，比起喺門外聞到嘅香味差好遠，還算好的是雞肉煮得唔算「鞋」。 第二款係蕃茄汁咖喱牛腩，瀏覽算係煮得好琳，而家呢10金龍嘅質料來講應援色都有牛肉嘅味道算唔錯，但係有同樣嘅問題，就係啲咖喱汁煮得比較蕃茄汁咖喱牛腩，牛腩算係煮得好琳，而家呢10金龍嘅質料來講仍然色都有牛肉嘅味道算唔錯，但係有同樣嘅問題，就係啲咖喱汁煮得比較「希」，而且完全食唔到有蕃茄嘅味道或者感覺，而個咖哩味同第一款瑪沙拉差唔得遠 兩款咖哩都點烤餅，反而個烤餅淨食都唔錯，有小小麵粉香味 最深印象係個餐前脆片，好香好脆 
cry	唔好意思，真係好差 本人一直好少發表食評，但今天實在不吐不快，好心個老闆你要做日本地道，你就咪扮到自己以為真係好好食又懶係有性格，個師父對客戶（連小孩都一樣）串串貢仲態度惡劣，又話唔落味精冇雞粉，只賣三種面，吹到每日限賣150碗，對唔住，地方細不是問題，但我今日未試過食一碗豬骨拉麵有種自己係屋企煮個生麵加滾水咁，豬骨湯冇豬骨味失敗！叉燒係大但可以冇肉味失敗！師父連基本日本拉麵店服務態度都冇，失敗中嘅失敗！老闆你咪咁攪咁多嘢啦，簡簡單單俾我地屯門友食番碗好食，有日本味道（包括人情味）嘅啦麵啦。 
smile	首推美人鍋 近期身邊好多朋友都推介我食養心殿，大部分人都話佢地個湯底係一流，足料到癲。今日放學後冇咩野做，同朋友黎左馬鞍山分店食，一坐底見到餐牌已經有好多好吸引既湯底，而作為雞湯怪既我，就嗌左佢個美人鍋湯底，主要係比個原隻烏雞吸引左。 果然一黎到個湯底真係不得了，睇圖都見到，足料到一個點，襯未落野就即刻試啖佢個雞湯，鮮度十足，加埋南棗，杞子，金華火腿係個湯底入面，更加吊到烏雞味出黎，淨係飲湯都超滿足！ 配料方面，因為同朋友都唔算太肚餓既關係，只係叫左羊肉同響鈴，響鈴即叫即炸，完全冇油益味，放落個咁足料既湯底到，一個字，正！同時間羊肉都非常新鮮，食落唔會太膻，又唔會比個湯底搶走Ｄ羊味，整體黎講十分高質。 
ok	抵食午餐 2019年第一個工作天黎到淘大食午餐，見呢間餐廳新開張，所以就決定試一試。12：15黎到已經要等位，好彩等左一陣就入得。一入到去店員就送上面鼓湯。 午餐只有幾個選擇，我點了紅酒牛舌飯，同事點了汁燒牛盛飯。飯送到黎時熱辣辣，冬天食好溫暖，而且份量十分大份，唔只飯多，牛舌都好多片，一個飯對我黎講係食唔哂。而同事個牛肉飯都同樣好多牛肉，不過同事表示味道一般，牛肉較鞋。 價錢方便十分抵食每人都係40幾蚊，相比附近餐廳黎講算係抵食午餐。 
cry	手打烏冬 ? 星期日到杏花村, 別府同元祿都好多人, 見呢間小人排, 就試下. 老婆叫個豬軟骨烏冬, 個女叫加大烏冬加粟米. 我就叫照燒雞扒烏冬. 個女嗰碗先黎, 問佢好唔好食, 佢就話o.k. 佢乜都話o.k.架啦. 輪到老婆嗰碗, 佢就話麻麻, 好似屋企d烏冬咁, 都唔係彈牙既. 到我黎, 雞扒煎到乾爭爭, 汁又小,  D 烏冬又真係好普通, 雖然唔係超市 10蚊3個嗰D(冇酸味), 但就真係唔係咁彈及爽口. 其他小食, 一般般, 好多野都話賣晒, 7點半咋喎. 是晚消費: HKD170  想食嗰D小食都話賣晒 
smile	家庭小聚幾好選擇 今晚媽媽叫食飯, 阿妹推薦佢屋企附近呢間友樂亭, 我地一行七人去開餐啦~   門面 OK, 但鋪面吾大, D位有D逼, 算夠坐嘅... 但放嘢食就吾係好夠位啦... 伙記超級親切, 同我地有講有笑, 呢樣係我地食得開心嘅原因之一. 地方雖細, 但人齊, 氣氛好, 招呼好, 食物OK, 乎復何求!    是晚前菜係醬汁田螺, 每人3只, 埋枱就有, 賣相靘, 又好味~ 總共點叫左6個主菜,  其中最推薦個洋蔥蒜香牛舌粒. 牛舌夠林, 好入味, 媽媽都咬到, 洋蔥吸晒醬汁, 送飯一流. 跟住天婦羅烏冬, 湯底好清甜, 烏冬麵係好幼果隻, 好滑.  鹽燒三文魚好OK, 皮脆肉嫩~  炸軟殼蟹吾錯, D蟹腳脆卜卜~  鰻魚炒飯都可以, 好味吾太鹹.  剌身飯... OK, 吾算驚喜.  埋單前仲每人送一客 jelly, 滿足.
ok	生蠔buffer 我食2月25號 8:15pm果round 8點45分 已經成個蠔檔冇人，因為到嗰一刻我都未食過生蠔，之前好多人排隊我諗住等後期少人d先去排。  走去問其中一個職員問佢會唔會再有生蠔，佢話會，而家洗緊，結果我等到九點半都仲未見到有人。  直到埋單一刻我就同佢講我1隻蠔都未食過就無晒生，跟住佢答廚房我地控制唔到。  其他食物1出黎d人好似勁肚餓咁掃晒…例如刺身…蟹腳…目測及聽聲係香港人黎，可能咁岩遇到呢批人好肚餓掛😂😂😂😂  食完今次唔會食下1次了，今次係透過facebook知道有6折promo所以試下既。 價錢:$330 （6折+10%） 
cry	一般茶餐廳 今日可以早D食飯，見到一品螞蟻下午茶餐去到18:00，打算早D食當晚餐， 5:40落單，伙記話秘製去骨海南雞飯下午茶已經冇啦，但等到晚飯就會有返，結果就晚飯價左同被加一左(下午茶免加一)。不過冇所謂啦，其他下午茶都仲可以叫。 秘製去骨海南雞飯。就算寫左去骨，其實都係會有骨既，雞肉嫩滑，黃油飯香口，縱然薑蓉唔夠味，辣醬唔太辣，但整體味道都係ok好味。 馬來香辣豚肉茄子炒烏冬。豚肉茄子味道又唔係太香辣，但炒得都香口，可惜都落左唔少油，味道還可以。 好啦，到我選的黑椒雞扒烏冬(冬蔭公湯) 又中伏啦！原本以為黑椒雞扒烏冬會係安全之選，但我錯在個湯底。我原本幻想個冬蔭公湯係泰式個種有香茅啊、草菇啊、南薑啊、都冇話想要大蝦架啦，但都唔係清湯加辣椒油咁樣樣啊！！！除左辣都冇咩味道可言，真係大伏。 整體而言，各方面都非常一般，以商場餐廳而言連環境都唔算特別衛生舒服(地下係有D dirty)，真係有非常大的改進空間既。
smile	高質煙韌pizza 煙韌控嘅就啱哂啦！ 呢間堤諾比薩係台灣開過來香港嘅 1）苺果甜在星 明明食完鹹食已經好飽 但呢個pizza酸酸甜甜又煙韌 又會打開番個胃 Cream cheese仲有檸檬味添 $58好抵食！ 不過好耐之前有珍珠味而家無左啦  2）松露pizza 呢個都好香 佢有厚同薄揀 我就揀左厚嘅 因為夠煙韌！ 睇過我地其他食評 就會知我地好中意食pizza  3）小食拼盤  雖然個西西里蕃茄雞翼幾好食 但炸粟米粒無乜味 似係攞粟米湯d蓉來整 $76堅唔抵！唔建議叫 
ok	{平價早茶，質素參差，服務參差} 門面唔靚，裝修唔靚，一般做街坊生意既酒樓。 早茶時段，無人等位，無知客，自己搵位。 ==============================  咸魚肉餅飯 --> 薄薄既一片肉+一舊仔咸魚，飯唔淋，夠熱  虎皮尖椒 --> 好燶，好油，只有薄薄既一片魚肉，而且尖椒入面既籽係完全無處理過，廚房師傅都好忙下  香芋鴨腳扎 --> 芋頭收晒水一D都唔粉，應該係好早切定乾左水，入面舊肉一pat野，鴨腳正常  香煎蝦米腸 --> 呢個睇運氣，好睇廚房阿姐點夾，每次都唔同，今次比較少同煎得唔夠  七彩炒米粉 --> 呢個都係睇運氣，好睇廚房阿姐點夾，試過黎到碟米粉又少，配料又少，今次好好運地炒得幾靚仔  香煎芋頭糕 --> 好多粉 (唔係舊芋頭粉呀唔好誤會)，芋頭得好少，但廚房阿姐煎得幾靚  蒜茸蝦春卷 --> 唔...我食唔到蒜茸味，唔緊要，個皮夠脆就得  蟹籽燒賣皇 --> 正正常常，無特別  鮮竹鯪魚球 --> 正常，唔會一pat野，有咬口  香茜叉燒腸 --> 叉燒得幾舊，腸粉唔夠滑 ============================== 我唔係D咩野食家，我本身食野都係求求其其，只要唔難食就得， 而呢間酒樓，除左平之外，D野食真係無質素可言... 仲記得佢初初開既時候，隔離檯坐左幾個老闆喺度研究緊點樣將D食物擺碟， 其中一個老闆話: 咁樣擺咪可以擺少D囉! 我明白做生意，當然係賺錢為先，但食客如我聽到既話就覺得不是味兒! 至於服務方面，見過幾次有老闆/經理同D食客喺度嘈，嘈完之後仲要同另外D老闆/經理講食客壞話... 我自己都做過服務性行業，唔係話一定要俾個客鬧唔出聲，不過咁樣硬碰硬都係第一次見... 另外有個別經理同侍應都比較散漫，見到都可以當見唔到...都係嗰句啦，好難對街坊酒樓有要求...
cry	由落單到送餐到面前要兩個鐘嘅一間餐廳 講重點先 如果你唔肚餓 純粹想hea 想浪費自己多餘時間 可以入去 同埋你對陶笛有濃厚興趣而又唔怕聽黎聽去都係老闆嘅某一隻個人專輯 但當然有最低消費 ($88 仲要加一 夜晚唔知有冇唔同）以下講經過 晏晝兩點肚餓嘅時候入去 一坐低 老闆娘放低張咭 內容大致係話 唔好大聲講野 接受唔到嘅可以坐室外 今日都熱 選擇左室内 一坐低老闆娘除左放低張咭 仲講左句 食物需時請耐心等候 牆上亦貼住 唔好催 落左單食物不作取消 期間不斷播住老闆吹陶笛嘅專輯 成間野淨係佢嘅笛聲 隔離枱五個人 係一個食完自己嗰份 先上到第二個人嘅食物 見到 已經知中伏了 但嗰時已經落左單 等左一個鐘 個胃開始爛咁 但等左咁耐 走嘅話都係收咁多錢 諗住等埋 睇下食物係咪咁驚為天人 結果等左兩個鐘 個黑松露天使麵咸到苦 結果食兩啖真係頂唔順 埋單時反映左 老闆娘表示因今日比較多人 所以心急就可能重手左 但我覺得真係接受唔到 哩個唔應該係藉口黎 我等到差唔到兩個鐘 先同我講而家開始整個天使麵 其實見到老闆娘得一個自己整主菜同送餐 應該亦都係得一個爐 所以都冇催過 但等兩個鐘 簡直係挑戰香港人嘅低線 而老闆呢 就專注佢嘅拉花 同埋擺個沙律同埋裝個湯 總括黎講 冇下次 本身都算係靜嘅人 但入到去 真係好有壓力 細聲講野 的確係一種尊重 唔需要強調「文化人」係需要講野細聲 但一讚嘅係 老闆娘都算係有禮貌 
smile	抵食粥底火鍋 呢間野以前分三個時段每個時段都一定係爆曬，但係而家喺疫情之下，book位嗰陣時想問時段時，佢都直接覆我其實宜家所有時段都唔爆，可以直接walk in，每人$200唔加一，包五樣海鮮，加左20蚊換龍蝦，但見人食又好似肉蟹正啲，另外仲有鮑魚同魚揀，另外加八個火鍋配料，海鮮夠新鮮，同場仲做緊個優惠有$10象拔蚌，其實真係抵食到爆，最尾個粥加咗南瓜同埋芋頭，個服務員仲好好服務幫你去撈勻啲粥，味道一流。 希望d好既餐廳可捱過疫情啦。 
ok	飲茶食包 自從試過食圍菜漏咗一道菜， 唔認兼無禮貌，再無幫襯過。 好少响假日飲茶，星期日叔叔來訪， 因為 VCITY 〝八月〞 實在太多人等位嘞， 同佢去卓爾居飲茶，得返一間海港， 所以再俾一次機會佢啦。 3個人叫咗幾樣點心和小食 滷水豬腳仔，睇起來顏色唔深卻入味。 豬腳仔皮脆爽中帶滑，唔會過腍， 叔叔幾鍾意食。  黑金流沙包外表好得意， 黑炆炆外表掃上一抹金色， 好似即刻高貴咗，將個包搣開， 如流金般的奶黃餡，幾靚， 味道唔錯。  鮮蝦豆苗餃，健康之饌， 皮薄，餡料嘅菜唔係豆苗， 食味OK啦。 健康布拉腸，有米香， 唔油算滑，幾好食嘅。  點心拼盤 整體可以唔差嘅。    
cry	飲1次就算 見成日都有網上宣傳，荔枝角又好少有台式飲品店，特別行去一試。  當日星期日下午去排隊，少少人排隊等，鋪位處於馬路旁，等緊飲品先要承受馬路發出既熱氣同廢氣，真係大大扣晒分。  等左十分鐘左右，終於等到兩杯飲品。選擇叫左Q罩杯同黑糖奶霸。但係...... 結果令人失望，奶霸只有奶味，黑糖完全沒有。Q罩杯的奶茶有很重手的奶精味，幸好芋圓有些小咬口，否則唔知自己飲緊咩。  飲完一次，唔會再去，$30杯既價位買呢D，去便利店買飲品好過。 
smile	初見創作料理 初見創作料理 位於愉景新城附近嘅呢一間日本料理 無論係鋪面定係店內嘅設計都比到人一種清幽舒服嘅感覺，有少少似返咗原始森林  餐牌封面嘅設計都幾多格調㗎 枱枱櫈櫈用咗原木色系，簡約而優美 石燒香草吉列牛$118 加配套餐$35 (刺身或沙律+湯+花茶) 南瓜湯非常濃厚， 而且食得出有一絲絲南瓜肉喺湯入面 三文魚同吞拿魚刺身無渣， 食落口都有魚油香 是日花茶:菊花花茶 菊花味突出，芬香撲鼻 火加熱石頭， 魚油慢慢滲到石頭表面， 呢個時候就可以放牛肉上去燒， 大概要三至四秒就反轉另外一邊再燒三至四秒， 然後就可以點佢嘅醬汁(帶酸甜)或者幼鹽食， 牛肉食落都比較嫩口唔會靭， 而且食得出淡淡嘅香草味， 而流心蛋食得出陣陣花椒味， 香而不膩，好味  整體而言客人可以因應自己嘅喜好嚟燒吉列牛，而味道亦都可以自由選擇，係一個唔錯嘅套餐 
ok	薑奶茶暖胃 叉燒滑蛋飯係招牌推介，每次食旺記都要排隊，好在都算等得快，15分鐘嘅時間都可以接受嘅，要食好野係要等下！ 油塘呢間分店都唔算太逼，比尖沙咀好啲，坐得舒服少少，唔會驚郁下都叫撞到人。 食過豬潤通、滑蛋叉燒飯同滑蛋蝦仁飯。個人覺得叉燒飯比蝦好食，叉燒好入味，滑蛋好香同真係滑嘟嘟！豬潤通啲湯辣辣地，好惹味，啲通粉又唔會太淋，推介！ 另外熱奶茶好好飲，好滑好夠茶味。薑奶茶都唔錯，好暖胃，唔係間間茶記都有得飲，幾好嘅選擇。 
cry	又一間唔抵食嘅餐廳 今日落大雨，我哋決定捐地窿去咗尖沙咀食飯。上次經過霞小飛，我已經俾佢餐牌嘅名吸引咗。   佢哋有一個叫做「小姐黑豚肉叉燒飯配煎蛋」同埋「大少海南鮮雞飯」。咁既然今日落大雨，諗唔到食乜好，所以我哋就決定嚟哩度食啦。   大少叫咗小姐叉燒飯，而我就叫梗係咗大少海南雞飯。   個飯一嚟到大少已經講，得四件叉燒咁少。雖然個d叉燒比起燒臘店裏面嘅叉燒大件少少，但係得四件叉燒加煎蛋配飯又真係唔係好夠餸。可能呢一個係比小姐食嘅飯，所以份量係細啲。除咗份量係細啲，大少就話味道不過不失，冇乜特別好食唔好食。但係以收嘅價錢得四舊叉燒，就真係唔抵食。 我個海南雞係配油飯。可能因為我依個係叫做大少飯，所以份量亦都大少少。一望我都已經知道食唔晒，所以分咗小小俾大少。雖然啲飯係黃色，但係一啲都冇油飯應該有嘅香味。啲雞就好嫩滑，有一兩夠仲帶有小小紅。有薑茸同埋海南雞甜豉油撈飯，已經好滿足。 雖然佢嘅味道唔係太差，但係真係完全唔抵食，所以我比劣評。
smile	抵食和牛放題 以前食過幾次類似嘅日式shabu shabu 放題 都覺得純粹係為左坐低同幾個fd 吹吓水先入去，食物質素都係普通任食邊爐一樣  今次決心豪一豪揀個貴嘅日本黑毛和牛放題配壽喜燒湯底，埋單$396蚊一位時間90分鐘  首先美其名會上牛舌/澳洲和牛/海鮮/豬肉/同主角日本和牛各一盤畀你試吓 但實際當然係想用呢個方法令你食少兩盤日本牛 講左其他先 牛舌爽嫩彈牙可以再點 但其他就可以退返費事嘥quoter 尤其要講澳洲和牛完全配唔上佢嘅身價 無論係日本和牛嘅油脂甘香定平時美國安格斯嘅肉味都欠奉，空有油花  但我都絕對會好評今餐 因為黑毛和牛放題真係回味無窮 雖然唔知係咩產地嘅和牛 但風味十足，油香肉香俱備 配上大量京蔥嘅壽喜燒真係perfect 咁價錢嘅和牛放題日本都唔易搵 我地每人食四碟可能回唔到本，但價錢同去超市買都相差不遠 不過可惜嘅係唔係每一碟都係靚位，有兩碟肥肉過多  其他自助區嘅丸類就冇乜特別 蔬菜選擇都多可以解吓膩  推介大家黎呢度一係嗌平一係嗌貴 千祈唔好揀三舊水嘅澳洲和牛 否則只會失望 
ok	泰國菜 今日去咗APM搵食，見到水牌有間御泰坊，未食過就去試吓啦！係咁繁忙的時候，12點lunch時間，佢都比卡位我哋三個人坐，仲冇趕過我哋走，所以對我來講都算係一個傾計好地方。 我哋就冇叫到啲一人餐或二人餐，我哋散叫，我叫咗泰式大蝦米粉春卷，雞翼，馬拉盞炒通菜，炒貴叼，同埋一個沙律。 本來想試去豬頸肉，但係佢話冇，有啲失望。 大蝦米粉春卷其實幾好食，但係一咬落去就散晒，食得有啲吃力。 雞翼係熱食嘅時候我都覺得好好食，凍左之後有啲鹹，不過我都建議可以試吓。 其他炒貴叼，沙律，同埋炒通菜都係普普通通冇乜特別～ 
cry	有改善空間  昨天同女朋友去到藍田yoshi yogurt想試下乳酸雪糕，我哋一起試原味雪糕同要咗D朱古力topping同两款mochi，两個人一共弥買咗$60元。 食過之後覺得呢間鋪慨原味雪糕係比較其他店慨酸D，雪糕又冰多咗，朱古力好正，其他地方食唔到，糯米糍唔掂又硬過头，無乜味道，呢间鋪出嘅產品麻麻他需要改善，名過其实，期待作出改善以後再未。 值得一讚慨係地方夠大及光猛灯光。 服務員夠多，不過就唔夠熱誠同無乜礼貌，希望能夠改善。 
smile	屋企人生日訂蛋糕 上個星期日喺FB見到介紹呢個中環新開嘅餅店，原來喺前帝X酒店行政餅廚馬師傅同幾位朋友開嘅,仲有首創嘅黃金蝴蝶酥，咁啱今個月姐夫生日，就決定訂呢間試吓, 我透過FB Messenger問有關訂蛋糕嘅問題，好快就有回覆，最方便喺可以inbox訂埋蛋糕 因為餅店好多款都好吸引 同屋企人揀咗要嘅款，馬上inbox 訂蛋糕，順便訂盒黃金蝴蝶酥試吓  終於到手咸蛋黃蝴蝶酥，好香咸蛋黃味、鬆脆得嚟唔會好油膩  Passion 嘩!嘩!嘩！士多啤梨拿破崙好好味 ，中間嘅custard有呍呢拿籽好香,酥皮鬆脆 要激讚佢哋服務一流 多謝各位同事由落單到攞蛋糕嘅幫助 
ok	合格未到好滿意 就住朋友係mk個頭返工一於去試下 餐廳位置唔難行，我地係朗豪坊個邊行左around 15分鐘左右就到 非常建議大家先係openrice到拎左網上飛先，因為我地去到時候都好多人等緊，我地去到去等左10分鐘就到我地啦，不過餐廳門口都有得㩒飛仔既 餐廳比我想像中細，我地坐高枱，裝修唔算好華麗 我地都叫左188個份扒，比我上次食cwb個間好，跟碟上個個汁好好味 因為佢主打係比其他餐廳食既牛部位唔同，所以都有專燈感受下，不過我就覺得其實食唔出 扒下面有個暑蓉，個人覺得做得幾出色，好過其他餐廳 最後講個暑條啦，我本身對黑松露冇乜好感，佢呢個暑條係有少少松露味我反而覺得幾ok，耐唔耐侍應都會黎加暑條 整體算合格，當然希望餐廳再進步啦 
cry	滿心期待 失望而回 «試過一次就夠，唔會再食。»  今日同男朋友去佐敦買野，所以就open rice下附近有咩食，就見到呢間專門食海膽嘅餐廳。見好多都正評，D菜色又幾特別，所以就滿心期待晚餐去食。  今日星期四，唔多人，得4枱散客，唔洗排隊就入座。坐低後打算落單，但老闆話執完枱幫我地落單，然後又收埋其他枱D吉碟，又出埋餐等左成15分鐘先過黎，同我地講叫我地轉去後座。🤔我本身都係做飲食業，其實如果老闆落完單先收枱收碟，客人唔洗等咁耐...  轉完枱就order左大家一致推薦嘅海膽炒飯、海膽大扇貝，仲有海膽大啡茹、䐁肉蘆筍，汁燒鰻魚。飲品就order左啤梨味啤酒。  第一樣黎嘅係啤酒，唔知係咪放左好耐先拎過黎，黎到已經冇晒汽泡，但個味個好飲嘅。  然後個炒麵..最期待嘅海膽炒飯，係真係海膽+炒飯😢炒飯係普通粒粒分明嘅炒飯 然後再放D海膽上去，兩者其實完全冇交集😞除左飯上面幾粒海膽，飯入面完全冇任何海膽味，就好似食緊個普通炒飯一樣，真係好失望。  除左大啡菇 同 大扇貝係熱，其他所有熱食包括個炒飯都係唔熱 最離譜係燒鰻魚，一D都唔熱，係凍嘅...今日唔係繁忙日子，出緊餐嘅得兩枱客（其餘兩張枱已經出晒餐食緊），唔明點解最基本熱食要熱出都做唔到...😖  除左個海膽炒飯太令人失望之外，其實如果食物係熱的話，應該都唔錯。  埋單$524，我覺得真係放題仲好食過呢間。🙅試過一次，唔會再食。 
smile	晚晚都咁多人 天氣一凍，人又開始懶唔想煮飯。。。 呢間野晚晚都咁旺場，我地遲少少到嘅話都要排隊等位！ 又係我最愛嘅生蝦呀，佢勝在夾埋蒜頭辣椒一齊食都唔算好辣🤤 食泰國野必叫嘅菠蘿炒飯 豬頸肉真心食到停唔到口 小食拼盤就中規中矩 牛仔骨韌左少少，不過調味粉好香 海南雞非常嫩滑 個人唔係咁中認食魚，不過湯汁好大陣香矛味，似唔辣版嘅冬蔭公咁 非常足料，入面都算多魷魚、蝦同青口  再一次食，野食keep得到水準，最後圍返差唔多每人二百蚊左右，但飽到嘔咁返到屋企！
ok	普普通通西餐廳 黎到呢邊食Lunch,就試下溫莎餐廳，佢有少少椰林閣既影子，賣既就係港式西餐。今日叫左個焗豬扒飯，先講跟餐既餐湯，好杰，並唔好飲，我飲到一半就放低左。然後就到主菜，焗豬扒飯，佢個炒飯底值得一讚，好香蛋香，豬扒諗度中等，談不上非常入味。醬汁方面就係正常茄醬味道，餐廳比左唔少芝士上去焗，賣相是唔錯的。性格比方面我會比3.5分/5分，始終係街坊餐廳，呢個價錢中規中矩，無太大抵食之處，就係一間普通醫肚既西餐廳。 
cry	味道不錯但服務態度差 過年打算請親戚黎食飯，提早兩日訂位話無問題。點知去到，話俾我哋知大廳無位，安排左廚房廁所出口的位置俾我哋，旁邊係魚缸，手推車，裝食過嘅碗碟嘅車。 最後我堅持唔坐大廳，個部長先黑面將偏聽嘅細枱搬開整張大枱俾我哋。 但喺門口位置，啲人出出入入。 真係火都黎，訂位唔訂位都一樣。 其實類似事件發生過唔止一次，我下次都唔會再黎。講返食物，味道唔差，炒菜苗夠鑊氣。 係條魚蒸得唔夠熟。 但個部長態度差，食左都背脊骨落。 
smile	特色酸辣湯底 聽朋友介紹嚟到呢間唯一麵家食晚餐，朋友話呢度最有特色嘅係酸辣湯底嘅面，所以就叫左雙拼麵：五香牛肉配酸辣湯同上海幼麵（$52）。  同我預期中嘅酸辣麵好唔同，佢嘅酸辣湯底原來係用左羹湯中嘅酸辣湯，湯底有用生粉勾芡，質地黏稠，有豬紅、豆腐、雞蛋同荀等配料，自己就唔算特別喜歡個湯底。不過佢個五香牛肉煮得好軟身同入味，好食！最意想不到嘅係餐枱上面的小配角：辣油表現相當出色，辣油非常之香，辣度唔算太辣，令到碗麵生色不少！ 
ok	Sunny Stanley 星期日遠離市區去赤柱行下。 呢間Beef and Liberty 都好大間，lunchtime 週末都好易搵位。  呢度既burger 比其他burger 店細個，但都夠食同埋有水準。手斯豬肉漢堡超正。岩晒女仔食，仲可以切住食唔會散開，唔會食到好狼狽。每一啖手撕豬肉都有濃濃的醬汁包住，好有口感，配埋青蘋果絲酸酸地好開胃！  另一個煙肉芝士漢堡，牛仲可以問你要幾成熟，好juicy又好有肉香！話要5成真係岩岩好！  小食叫左個青椒，唔好食。太乾，無汁而且同炸蒜茸唔太夾。另外個炸雞普通水準唔太特別。 
cry	買外賣的話.....至好一早叫定再去行一陣, 轉頭返黎拎 狀員....我食過好幾次, 如果食粥品的話, 都還可以 不過食其他野, 例如乾炒牛河的話, 我就大大力建議你 「不要」 ! 乾炒牛河既牛肉係冇咩牛肉味的, 河粉唔係一條條, 係一團團的 ~~~ 23 蚊..... 俾多佢 速度方面 ..... 我試過好幾次嚮呢度叫外賣, 可以等15分鐘 - 20 分鐘都未搞掂. 所以買外賣的話, 至好俾完錢, 拎張飛再嚮中心兜返轉. 咁就岩岩好啦。 
smile	韓風一番 今日同朋友起荷里活廣場睇完戲 到晚飯時間 就決定起商場裡面搵餐廳食飯🍽 我地見到餐廳食物選擇好多 價錢亦都有平有貴 任君選擇 於是決定感受一下韓風 食韓燒🥩 裝修帶點工業化 但畫 公仔 甚至播緊既電視都係韓風為主 餐廳以熨斗燒肉方法做賣點 呢個方法原來係古代韓國燒肉既方法😃 熨斗都幾重下 可以用黎壓住d燒肉 保留更多肉汁👍🏻 餐廳仲有一大特色 前菜 爐邊蛋 爐邊蛋既配菜 包括芝士  生菜 都係可以無限追加的👍🏻👍🏻 燒肉種類有好多 有牛 有豬 有內臟👍🏻 終於主角出場啦 燒肉啦🥓🥓 肉質鮮嫩 口感一流 食到停唔到口😝 爽口彈牙 厚切牛舌😍 燒肉期間 店員好主動幫忙 又會講解下 點燒先會最好味 值得一讚呢👏🏻👏🏻 大家可以試下包生菜食 味道更佳👍🏻 飲品 🥤 只要你like Facebook 就會送杯「蜜瓜可爾必思」 清涼透心既凍飲
ok	勝在唔洗等 曾經紅極一時嘅和民，而家連美食沙漠馬鞍山嘅lunch hour 都唔full。不過唔full 咪唔洗等lor！十幾個同事一齊食lunch，食和民啦！ 推介lunch 火鍋，$8X左右，女仔夠飽。星期一至五指定午餐都唔錯，有maincourse+飯+沙律+麵豉湯+茶碗蒸+飲品 $68! 味道不過不失，但勝在夠飽，價錢都合理。 天婦羅個樣好似好脆，但咬落唔脆，伏 星期六日食lunch 就唔太抵， 要散叫！ 喺冇乜選擇嘅馬鞍山，久唔久食吓ok 
cry	桂花Cold brew 食lunch發現有間以白色為主色既新野 作為日日都要飲咖啡既人 即刻入去試番杯 望住牆上menu好似同連鎖咖啡店差唔多 就研究下有無特別啲既可以叫 見到counter有張桂花cold brew既相幾靚 就心動想試啦 問落先知要成$50  都幾貴 不過出左糧 就豪一次黎試下啦 落單幾分鐘就有喇 不過發現杯cold brew打卡ok,味道就真係普通啲喇  說好的桂花味呢？ 味道同普通一杯麥記long black差別唔大，價錢就差$30囉!
smile	大份抵食馬來菜 收工附近有駿景廣場，而且消費滿$400就可以免費2小時泊車，所以就入去搵下食，見到有新開既東南亞菜餐廳。餐牌好多選擇，而且飲品賣相好吸引，所以諗都唔諗就入去啦。 我點了馬來蜜汁炭燒厚切豬扒配菜飯-好大份，炭燒厚切豬扒好大件亦好厚，炭燒得好香，豬扒一點都不柴口，好嫩滑，搽左蜜汁甜甜地，口感不會太乾，味道唔錯 秒製肉骨茶-又係超大碗，非常濃郁的藥材味道，配料亦有好多，有兩大舊肉，但偏硬，咬唔開，還有豆卜，好大粒冬菇，枝竹，都非常入味，真係好足料呢 椰汁西米糕-未完全解凍，入口仲係好冰，但都有好濃郁的椰香味 泰珠奶茶冰-不太甜，奶茶味濃，而且超級大杯 
ok	生日食韓燒 有朋友11月頭生日，佢話想食韓燒，咁我咪上OpenRice 睇下有咩好介紹，最後決定去荷里活廣場既熨烤達人試下。 一早訂左位，到預定時間即可以入座，坐低之後店員問我地有冇食過，我地話第一次食，咁佢就推介左好幾款比我地，最後我地試左個「濟洲黑毛豬」，話係每日限定得幾份，唔係妳想食就有，雖然價錢係幾貴，但味道真係唔錯，比時我係唔食肥肉既，但佢食落又可以喎 。 另外仲有叫左雞翼、五花肉，味道可以但冇乜特別，所以連想都冇影。但值得一提既係佢既泡菜，味道好好 。 另外仲叫左個「自暴自棄速食麵」，亦都係店員推介。 我地係差唔多燒完d食物先再叫呢個麵，店員問我地仲有冇嘢未嚟，我就答佢仲差個自暴自棄，佢個名得意令人印象深刻。 連隔離枱個小朋友見到，都同個爸爸講：有車車呀～～～ 我兩個朋友有Facebook 所以有梳打送，但我冇，所以我就叫左個沙冰飲，幾靚 隔離個杯就係送既梳打，比錢同送既真係差好遠。 之前睇過有人話店員服務態度好，亦有話差，而呢次食飯我地幾個朋友都覺得好好，個個都有笑容，講解又清楚所以會再去食。
cry	十大最把鬼自助餐之一 比張咭你吸印仔，十足座監咁。山長水遠又貴D野又難食，全場最好食係個雪糕筒。 
smile	黎火炭值得一試～ 好耐冇見一個好難約嘅朋友，知佢係火炭返工，所以約佢係佢公司附近陪佢食lunch。係我心目中火炭就係一個工業區，要我諗起佢個頭有咩餐廳都真係唔識，所以就交比佢呢個地頭蟲帶路。佢話呢間餐廳係呢邊算幾出名。我去到望一望，個外表都幾特別，同佢所處於嘅工廈格格不入，但幾吸引人入去試。入面嘅舖面都幾大，但午餐時段都坐滿晒。呢度嘅午餐都算有幾多選擇，飯同麵都各有一頁嘅menu。朋友推介左呢個紅燒半筋半牛麵叫我試，於是我跟佢叫黎試下。 呢碗麵睇落份量唔算太多，但食落係出奇嘅飽。欣掌佢嘅紅燒牛筋同牛肉都係多，送晒成碗麵我都未食晒D餸，比起出面好多嘅台灣餐廳大方好多。牛筋好煙韌，唔會太稔或者太硬，牛肉都好嫩口，質素算係認真唔錯。湯底好好飲，唔會太鹹，唔小心一飲再飲，雖然飲完有少少口渴 麵有咬口，份量都好足。性價比真係超高，難怪咁多人係openrice 推介呢個。 飲品我就叫左杯凍咖啡，普普通通，正正常常啦～
ok	又飲。茶狼。 又係星期六，經過茶狼又忍唔住入去買返杯飲下。今次試下新野叫左杯紅柚白露茉莉茶微糖正常冰。一望落去已經覺得好靚，粉粉橙橙咁。飲落去好香有柚子又有茶味，不過d生果好阻位，好似飲幾飲就飲晒。 而鮮桃四季春，今次叫左7分糖同3分糖。7分糖實左太甜，搞到個味假假地唔好飲。都係半糖同3分糖最好飲。 因爲一個人拎唔到三杯就問有冇袋，但原來d袋只係可以一杯杯裝。店員就拎左依個紙盒比我裝，但個紙盒真係麻麻，放左上去杯野好似隨時會跌岀黎咁，搞到我邊行邊禁住個三杯野。 
cry	好睇唔好食的西多士 本來諗住去炳記茶檔嘆個下午茶，點知3點幾就收左檔 ，路過龍鳳冰室，見到門面都ok，就入去叫左個西多士餐，等左幾分鐘，凍啡先來，一飲就知中伏 ，凍啡完全冇啡味，連甜味都冇……跟手來件西多士，外表非常得，好厚加多花生醬，點知一咬落口，D麵包非常硬，硬到吞都吞唔落 ，我估D麵包應該擺左好耐先走去炸，如果唔係冇理由咁鬼硬，連D基本野都整得咁差，其他野都唔方好得去邊…… 
smile	👍🏻👍🏻👍🏻😋😋 早幾日我生日 我男朋友帶左我黎呢間餐廳食飯🤗 我地叫左呢個沙律  呢個沙律有一支Stella 啤酒送😉  沙律份量好多 有沙律菜 雞肉 洋蔥 車厘茄 牛油果 主要想讚一讚個雞肉 因為真係好滑 由於佢係雞胸肉 冇脂肪之餘仲好好味👍🏻 另外叫左Fillet Mignon 5成熟嘅烤牛柳  呢個牛好正 牛柳外皮煎香 入面肉非常嫩滑  加埋牛柳上面嘅磨菇醬都好惹味 配埋一齊好夾  碟嘅側邊有鹽同胡椒 唔配磨菇汁 點鹽同胡椒都正 因為本身呢舊Fillet Mignon 已經好夠牛味  所以唔洗濃味嘅汁 都已經好好味👍🏻 叫左side dish 係Garlic & chilli steakhouse fries 勁重蒜香味 中意蒜味嘅朋友可以一試👍🏻 仲有我嘅生日蛋糕 係mars bar cheesecake  呢個組合真係好正🤣 好味！！ 
ok	退步咗  楊枝甘露 ~ 裡頭有芒果, 柚子同西米, 芒果底唔夠濃, 但不過甜 芒果pancake ~ pancake 皮好軟棉棉, 裡面夾差cream 同好多芒果, 要分三口才可食完一件!! 糖不甩 ~ 湯圓很重薑味, 點埋香口既花生粉, 又甜你咸既味道夾差夠煙韌薑汁湯圓!! 
cry	真係好唔明點分位 到左年初五，下午兩點半時間 一家落街食野 媽咪就揀左樓下太興去食 前面有兩個等緊二人，三人 我地就三人 前面入晒去啦 理論上，下個到我地 真的餓到暈 後面黎左兩位 果個［部長］問佢地搭唔搭枱 之後安排左佢去坐四人枱 （但本身果張四人枱坐左一個人，佢就走） 明明果枱可以留比我地三人坐 點知佢就安排左兩個人 之後我地又再等多三個字 後面兩個兩個係咁入晒去搭枱 我真的覺得安排入座的技巧可以再培訓 ______________________________ 雞翼好脆口，熱辣辣 羅宋湯通粉，普普通通，可能係下午茶，所以比較少 三文魚菜粒炒飯 粒粒分明，有咬口 難度有條規則：飲品唔可以高過果條線 仲有個牛展麵 但我唔記得影 但因為服務真的唔太好 所以我都唔會再去食啦 
smile	舊式茶餐廳、品味靚細蓉 今日去林村許願樹，係太和搭小巴，就揾咗呢間舊式茶餐廳試下，深仔記總店o係深水埗，太和呢間已經係第4間分店 餐廳裝潢好有70年代feel，但唔殘舊，坐卡位幾舒服 一睇餐牌，寫住「招牌雲吞麵」，咁梗係要哎黎試下啦，再叫咗個睇食評都唔錯既南乳豬手  雲吞麵個鹼水味同大地魚味夠出、粒粒雲吞都食到鮮蝦、唯一要挑剔係個麵底，啲麵係爽嘅但唔煙靭彈牙；成個雲吞麵連湯我都食晒，幾唔錯  南乳豬手夠入味亦唔太鹹，豬手煮得夠淋夠粘  茶餐廳黎講，出品非常唔錯，比好多主打自己係雲吞麵專門店既好食
ok	消失的水牛芝士 味道係唔差嘅但係其實同想像中好大出入 叫咗個水牛芝士漢堡包 一嚟到完全見唔到水牛芝士 之後問個侍應 但係完全九唔搭八佢同我講下面有醬 之後打開個包 千島醬嚟嘅 咁我就問啦呢啲就係水牛芝士？ 佢完全答唔到我嘅問題🙁🙁🙁🙁 之後隔左幾秒先話個漢堡係撈左芝士打成嘅 食落去係一堆又林又黏口嘅肉 最值得一讚真係個薯餅 真係炸到好脆 至於個餐湯其實係有啲似肉醬意粉嘅肉醬味 只不過變咗湯。同平時飲嘅羅宋湯好唔同 另外仲叫咗個黑椒汁牛扒 好多筋 又薄 醬汁正常唔算好出色亦唔算差 - 晚市來講其實70幾蚊有個餐好平 不過始終都係果句一分錢一分貨 睇你想要啲咩 哈哈
cry	又一次漏單… 已經唔係第一次，外賣試過，堂食試過 等左接近半個鐘，見比我之後的客人都差不多食完，我一再追問，先發現漏單，但員工態度散慢，什至沒有道歉的態度。非常失望。 連簡單見佢比杯水，都可以轉頭唔記得，要再叫多次。（已經唔係繁忙時間） 食品質素非常普通，係得個大碗，但你唔會想食曬，即使係美孚冇咩選擇之下，都唔會再幫襯。 
smile	太古城隱藏版美食 今日朝早去完港島做跑腿 就順便約兩個朋友搵間餐廳坐低食個下午茶 有朋友帶路提議去太古城  話有間主打雲南菜餐廳都唔錯 係星巴克隔離 為食豬即刻拍手跟隊 入到去見到裝修好有特色 中國風路線  三個女仔可以坐卡位 慢慢食慢慢傾 我地都好肚餓 叫咗三款主菜加熱飲 見餐廳多用菇菌入饌 我地都專登揀咗幾款小食 小食先上檯 泡椒皮蛋 皮蛋吸收晒香辣味 清涼爽口 香而不膩 比起平日食到嘅出色 即製菌湯小籠包皮薄肉餡多 內裡灌滿菌湯 食用時要小心啲 因為第一啖會爆汁  雞翼控當然要叫鹵雞翼 一致認同鹵水入味  雞翼炆得腍身但無煮爛 依然原隻雞翼整整齊齊 紅油水餃湯汁微辣濃香 水餃肉餡顆實 開胃菜嘅首選☝🏻 最期待就係山珍腐皮卷 侍應姐姐話廚皮由雲南直送 製作過程中無添加任何石膏  我地食落口發現腐皮好重豆味 而且比較薄身 足料腐皮卷外皮煎過更香脆 點埋甜酸醬仲正 連到主菜出場 三款中我最鍾意滇池酸菜魚  第一下聞到辣嘅香味 即刻食指大動 魚塊被辣汁包圍 大量酸菜芽菜做配料  令到湯汁更酸辣惹味 送白飯一流 川味回鍋肉 回鍋肉同椰菜配搭  椰菜甘甜 豬肉肥瘦相間 令人回味無窮 蔬菜類揀咗麗江炒什菌 配上三色椒炒香  什菌清甜帶爽脆感 而且營養價值豐富  去除進食過後嘅油膩感 最後再黎三杯女士必飲熱飲  分別係荔枝綠茶 清潤菊花蜜 同埋黑糖玫瑰蜜 可以護目降火 美容養顏   下次再去太古城下午茶希望可以試埋小鍋米線以及涼拌米線 
ok	大坑茶檔 ~ 炳記  嚟到大坑附近,咁就去炳記茶檔食啲嘢,當日食客唔少,我哋就晌後巷嗰邊坐,晌呢種地踎茶檔都唔會對環境有乜嘢特別期望. 我哋叫咗凍奶茶同熱奶茶,茶底比之前食過嘅某某茶餐廳香濃啲啲,奶亦都算順滑. 我其實唔係太肚餓,所以只係食咗份火腿蛋三文治,蛋煎得有啲啲嚡,不過烘底麵包都幾脆身香口嘅. 朋友嘅豬扒紅腸麵,豬扒爽脆有黑椒香,油份可以接受,當中仲有啲生菜,食返少少菜個感覺好似健康啲. 雖然係晌後巷,不過衛生唔錯,冇臭味冇污水,而且呢種咁有香港特式嘅茶檔已經買少見少,係值得支持下嘅.
cry	服務態度不佳 黎呢度食好老實講係因為比個甜品放題吸引，但原來黎度員工講先知要食哂大部分主食先可以叫，你要人食埋但得個九十分鐘食唔緊要，但最少要寫係條款！仲要一開始對個男員工，落單又冇比個甜點放題紙，問咗第二位拎，男員工又要勁差態度，光明正大係餐廳門口㩒手機，其實唔鐘意，可以唔番工，又冇人迫你！ 個意粉幾好食，但份量係多蕯利亞少少🤢食個芝士奶蓋抹茶布甸，我以為自己食左一堆鹽落口。同朋友叫芝士焦糖布甸燒，一個正常一個係苦。食咗三百幾，但我寧願比三百幾去對面旺中掃街，多謝呢間鋪頭嘅教導，比錢買難受，你地想難受就去啦！ 
smile	臥虎藏雞煲？！ 😻 去完馬灣東灘 遊下水 影下相 係時候醫下肚 但係沙灘廣場又冇咩選擇，好似得呢間算係似樣啲，雖然個裝修有啲大陸feel，不過感覺上質素會好過一般茶餐廳 唔知係咪運動量大，一上菜我哋就係咁食 食唔停口 首先叫咗半隻雞嘅雞煲 雞煲同出面大牌子食開個啲絕對唔輸蝕！！ 上嚟嘅時候個煲燒到好紅好熱，個樣好靚好邪惡，啲滋滋聲完全係引入犯罪 然後見住啲雞油好似個小噴泉咁彈下彈下，我哋都忍唔住係咁狂食 雞肉好嫩亦好彈牙，一啲都唔老 食落發現都幾足料，有半隻雞嘅脾肉，雞翼 簡直係想撈埋啲雞油嚟飲 依家諗返其實叫碗白飯嚟撈都唔錯 極速食哂啲雞之後，個呀伯走嚟問我哋係咪要加湯 真係perfect timing，我哋都即刻叫佢上啲火鍋配料 呢間雞煲係上個煲先，之後火鍋加湯先會上埋個爐  我哋叫咗豬肉丸，薯粉(呢度叫水晶粉)同娃娃菜 豬肉丸粉量都幾多粒 薯粉同娃娃菜好索湯，好入味 不過雖然啲湯好嘢味，不過食嘅時候要小心，太快會有啲嗆喉   
ok	食物及服務每況愈下 原本book左另一間酒店buffet，但趕唔切俾訂結果枱無了，一行14人轉左去Conrad  對上一次係度食係上年12月中，果次好有聖誕mood，所以所有野都覺得不錯，中段又有即劏刺身同即製心太軟，成個感覺都不錯  但事隔半年真係差好遠，食物差左少少，服務差了多多，人手不足，食完啲碟久久都無人收，要自己拎出去，最令大家錯愕既係waitress 用譚仔口音問大家飲咩，究竟係咩事？  講返食物，冷盤波士頓龍蝦，類似本地龍蝦、青口、長腳蟹（我覺得最好食）、蝦（大家都話好食）等 其他熱盤都可以，而係outdoor部分果個bbq都幾好，羊架要試試 同埋果 Risotto 都好好味，好濃芝士同菌味👍🏾   整體係不錯，但性價比不高，大家可以比較下其他酒店buffet
cry	咭機壞了數月也不搞妥。救命！ 垃圾招呼，咭機壞了數月也未修好，問佢點解？竟然話冇嚟整，算啦，小籠飽皮硬兼冇湯汁，似雪櫃攞出來感覺。湯年糕又唔掂，啲年糕硬兼煮唔透，啲菜真環保，似菜頭兼食落有根，如此食物，真不值。 
smile	先人食燒味，我地食海鮮 拜完山一行9人去歡樂，well，先人食燒味，我地食海鮮 叫咗好多嘢，先來 椒鹽瀨尿蝦 - 幾大隻，幾鮮甜得呢又整得幾香口 蒸豆腐 - 因有小朋友，所以order比佢食，，，但佢好似無食，果然色食 炒反 - ok爽，幾好  陳皮薑絲蒸大連鮑魚 - 大隻鮮甜軟身得泥爽口，正 油salt水花甲 - 呢碟新鮮就好味 salt焗重皮蟹 - 叫咗4隻，食咗2隻，冇mud高，麻麻，但老板仔路過到Ｄ蟹唔掂，主動change咗兩隻極品比我地，抵讚 豉椒炒聖子 - 正常=好吃 酥炸生蠔 - 肥美，外脆內軟，必食 仲有生沙骨 - 唔係强項 炒通菜正常 海鮮湯 - 漏單冇來，飽哂anyway，但上幾次試過超正的 每次大鵬人拜完山來幾歡樂的 
ok	皮好薄 允升糯米慈出晒名 難得入黎長洲 一落船即刻去報到 無可否認 允升既糯米皮好薄好軟 食左入口都吾覺禁哈哈 佢有分白皮/紫皮 不過我試2者 只係用料吾同 食落2個皮無咩分別 芒果肉超大塊好厚切 包甜 不過食個時好易面層d白粉食到成咀都係 食完吾抺咀吾得  
cry	令人失望 本來都沒有對這餐廳抱太大既期望, 但見它係杏花新城內, 似乎價錢最出位, 以為質素都唔會太差啦.... 餐酒- 普普通通 頭盤 鵝肝- 賣相已經嚇破膽,味道更是難入口, 唔係餐牌講, 我真係唔知自己食緊甚麼 倉魚- 似霉左既魚亁 餐湯 餐包- 熱騰騰, 都挺好 海鮮湯- 全餐唯一值得欣賞 主菜 牛扒- 唔掂 羊扒- 完全唔掂 甜品 Tiramisu - 非常普通 雪糕新地- 普通 餐茶 即磨咖啡- 還可以 總之,茶餐廳可能更美味! 
smile	日系咖啡X港式打卡 怪獸大廈嘅名氣已經係全世界都知，但土生土長嘅香港人未必會行入呢個窿位。今日途經英皇道，好奇心驅使下入去一望--仲係咁多人嘅？？  冇諗到呢個咁平民嘅地方竟然開咗間頗出名嘅％Arabica  舖仔細細，但裝修好認真，完美將咖啡同怪獸大廈融為一體。  店內只賣咖啡（同少量特飲），唔賣麵包西餅。  Spanish Latte同Matcha Latte賣相簡約但吸引。 Spanish Latte嘅一大特色係加入咗煉奶，但呢杯除咗甜味仲飲到濃陏奶香，適合怕苦但又想聞吓咖啡香嘅人。  Matcha Latte同樣奶香出眾，細味下抹茶回甘。   店內仲有唔少自家出品嘅周邊商品。店舖有少量吧枱位，但因為幾多人排隊，所以買杯飲品出去排隊打怪獸大廈卡會更明智。
ok	漁樂Tea一Tea 不時聽到同事講漁樂好好食。連外賣都要買漁樂番公司食。甘今日等我都去試下先。 我大概5點左右去到，餐廳無乜人，得幾枱客人。一入去有好大個門牌，裝修都幾特別。入面好大好多卡位。感覺都幾舒服咖！ 下午茶餐牌有小食，粉麵選擇，跟一杯餐飲。價錢算正常合理。 今日我點左個沙嗲雞串拼薯條🍟： 雞串有3條，雞肉都算大舊同滑。而且醃得幾好食個味。薯條都加左調味粉，薯條吾會淋pat pat，但完全吾熱。如果雞串同薯條都熱一定好好食。。 冬蔭公豬頸肉炒烏冬： 呢個烏冬份量都算正常既，但配料較少，豬頸肉得4片。而且烏冬係淋pat pat果啲烏冬，吾好食。加上香茅味好重同好辣。所以我就吾太中意食。如果中意呢個味，就覺得好味。 飲品加3蚊有可樂，連冰底。價錢合理。或者可以叫熱飲或者加錢轉特色飲品！ 食個下午茶☕️係度坐下都係一個不錯既環境。吾錯！ 
cry	永冇下次！😡 食餐飯食到成肚火 12:45左右落單 到around 13:15先黎啲餐湯同包 催完又催啲野食都係一啲聲氣都冇 明明我地落單先啲野食又俾格黎枱 仲要俾個呀姐黑面發我地脾氣 又掉野又喝我地 等左差唔多成個鐘終於有主菜 有主菜但又冇汁 汁仲要等多5分鐘 好啲等到投胎終有得食 頂 同我朋友嗌同一個餐 大家都係牛扒 我果舊就燶既 佢果舊就咬唔落既 血水仲要多到好似汁咁 食食下 同我地講餐飲張單唔見住要再落過 好啦到食完都未有野飲 咁係水吧前等啦 沖野飲果個職員又黑我地面 大佬 係你地遲遲出唔到野食野飲連張落單紙都唔見埋我地先要係咁催 仲要黑面發我地脾氣 咩態度 食餐生日飯嬲到 總之一個字：劣 以後都唔會再黎😡 
smile	烚吓烚吓 近排已經 feel 到陣陣涼意，又係到我最鍾意烚吓烚吓嘅時候啦！ 見到大家樂成日係地鐵入面賣廣告，搞到我好想試下佢既新品：藍海星斑海捕鍋 老實講，７０元有咁多樣野食已經算唔錯，既然都黎到食，就加多 $5 追加三文魚子魚滑。　（一人前份量） 根本唔洗擔心唔夠飽，因為最後落埋個米線一定夠飽。  ＊星斑魚片鮮甜肉厚，肉質細緻，灼一灼就即刻食得，不過係有點點腥味，本人唔太鐘意魚所以一般。 ＊美國穀飼肥牛肥瘦得宜，一盒仔大約有４片到，食落有Ｄ牛味，算唔錯幾驚喜。 ＊蝦就普普通通，一點都不彈，比較林身 ＊魷魚反而估佢唔到咁新鮮，食落仲好ＱＱ ＊我簡左沙嗲湯底，唔會死咸，而且好夠沙嗲味     
ok	對住個海食早餐好正 對住個海食早餐真係第一次 感覺好好^_^！員工服務態度好好會有講有笑！我地今次四個人叫左三個all day breakfast同一件香蕉蛋糕。all day breakfast對我泥講真係太油膩喇 連蕃茄仔都要用油煎 但隻炒蛋好好味！香蕉蛋糕味道麻麻 個餐送埋野飲 我飲flat white要加$12 味道不過不失 但同普通咖啡分別不大。總括泥講唔錯 氣氛同員工態度搭夠晒 我地走嗰陣老闆娘仲大力揮手同我地Byebye,真係好好人^_^！ 
cry	垃圾白桃下午茶set😡 睇介紹好似正正常常 話係＂白桃主題 ＂但真係好牽強lo!!! 果杯白桃特飲完全伏 酸之餘係芒果特飲？完全冇白桃味！我真係寧願飲水！ 先講high tea嘅精髓係鬆餅 個鬆餅完全係硬到切唔開 加上啲cream係超市牌！個白桃慕絲蛋糕酸到喊😭表面淋左層酸白桃汁？？到個白桃啫喱勁細粒 又係超市買返黎嘅感覺🤦‍♀️ 舊棉花糖更加令人😲加d淡奶就可以當一樣甜點？Hea到令人無言😓  睇張相就知全部食一啖已經放棄,晒＄都唔想食😡 咸點果part：個巴馬火腿士耳其包 硬到咬唔到！得個鴨肝撻係正常! 各位想食嘅朋友 真係唔好中伏！!免費我都唔食😡 成set最好食係個Haagen-Daz雪糕😂
smile	很喜歡他的早餐 自從搬咗嚟杏花邨、鍾意飲咖啡嘅我呢度嗰陣時又未開星巴克、雖然而家開咗我都依然只會呢一度飲咖啡、因為一句講晒平靚正！ 久而久之就變咗呢度嘅常客、呢度嘅服務態度簡直一流、員工親切、嘢食又好味！差唔多變咗早餐嘅飯堂、已經到咗我行過去唔需要叫嘢食佢都知我有乜！值得表揚同讚賞！ 呢個餐對我來講簡直啱啱好！對一個平時唔鍾意食包嘅我！佢哋嘅包好好食、邊有果仁同埋草莓乾！仲有芝麻面的！竟然兩塊都食晒！ 菜沙律仲有抗癌之稱嘅Kale !!! 我鍾意食既粟米、同埋煮過嘅番茄仔！蕃茄係要煮過先有大量嘅抗氧化茄紅素㗎！ 呢個大蘑菇不得了啦、有蛋同埋芝士係上面！好好味呀⋯⋯ 我知我腸仔係冇乜益處但係我又好鍾意食我只會係一條、平時出去食嘅都有兩條我肯定食剩一條！所以對我來講係啱啱好、我係可以完全K.O.晒成個早餐！完全冇浪費！杏花邨發現呢一間餐廳令我覺得太開心啦⋯⋯ 今日去整咗咁靚嘅畫花咖啡心形頭嘅天鵝！ 開心就係如此簡單！ 星巴克同呢度咖啡簡直冇得比！ HkD 98  有高質素嘅食物同高質素嘅咖啡！ 呢個實惠嘅價錢 邊可能唔過嚟啊⋯⋯ 不過有樣嘢改善就係佢啲植物可能係因為佢啲植物引來好多烏蠅仔！每一次都有一兩隻小小的飛來飛去！ 希望呢一樣野佢可以改善啦⋯⋯
ok	口痕友好去處 今日好想食一啲熱氣嘢,口痕痕想去食漢堡包。       本來我想食漢堡包,但見到有焗飯未食過,最後都叫咗蒜蓉焗豬扒螺絲粉, 另一位叫咗粟米白汁焗龍脷柳螺絲粉。 好大碟呀有好多塊豬扒,味道又唔錯,不過我覺得蒜蓉味就唔係好夠囉! 螺絲粉焗得好好食,唔會過腍,豬扒有啲好腍,有啲就實咗啲啦! 龍脷柳係炸過好嫩滑,粟米白汁就比較少汁,如果可以多啲就好味好多啦!芝士都好濃,螺絲粉可以裝到好多汁,所以每一啖都食到芝士嘅香味。 飲品兩杯嘅味道都一般,檸水仲有啲苦澀添。 餐廳要同人哋搭枱,重要都幾迫下,食完成身都係油煙味,下次都係買外賣好啲啦!
cry	要信自己 開左好耐，冇任何動力幫襯。原來直覺係正確。要信自己。 星期五OT完,必然係事後啤一啤。 近排執剩兩三間(裝修)，點子兵兵，就呢間，入去已有點後悔。。。 冷氣好弱，但大開中門，扮西式開放。 音樂好大聲，混雜機械聲。好難傾計。 小吃送酒：一字雞翼。 即係平常雞翼一開二，一條骨一件。（冇乜侍別）辣椒汁（韓式）分開上。脆就脆，但真係冇特別。 其間有好幾枱女士想入座，但環境的確麻麻，轉身走了。 有個外籍女服務員走近笑笑口同我講：Last order 心諗：咁又點？ 係咪應講：This is our Last order. Do you want anything else? 要培訓下啦！ 但，廿分鐘後，飲完杯啤，第二個外籍女服務員又走過嚟：do you want another one? 又話last order?  (可能有時差？！）  兩杯啤酒，一碟雞翼，承惠$405. 呢個環境同地區，貴左喎。 
smile	開飯首選！☺️ 呀媽話今晚唔煮飯，想試下樓下間新記雞粥，所以就一家人落去開餐啦！  門口個backdrop 係元朗舖既相，其實我覺得佢做得幾3D的，哈哈  晚餐時間人頭湧湧 叫左個炸魷魚酥 $42 以前係酒樓成日叫黎食，但依家無物酒樓有得食啦 所以呢度見到，二話不說就叫碟！呢碟炸得好鬆脆！魷魚夠爽口，點埋個唿汁食，無得輸！  我地呢家人好中意食乳鴿既！所以叫左兩只慢慢嘆，哈哈！ 豉油皇乳鴿 $51 乳鴿好大只！好好肉！唔係剩係得炸先脆口架，呢個乳鴿既皮都好爽脆，豉油沾滿每一吋！好好食！  好夠味道，又大只又好肉！  炸乳鴿$51 好香口，皮薄、脆皮！ 食落另一種風味！肉質結實，夠新鮮！  好似燒雞甘大只！  油鹽水浸魚腩 $65 個湯汁唔會好咸，好香蔥花味。魚腩都有好多件，先炸左再放落去煮，魚肉唔會散晒。 夠嫩滑。  係一間令人回味既餐廳！下次唔煮飯就落黎開餐，一流！ 
ok	黐立立 😳 未坐低 已經唔知拈到甚麼，搞到隻手黐立立～ 店員表示沒有濕紙巾，想去洗手間 也沒有 😳 餐廳真的可以冇洗手間嗎？ 😳😳😳 點了柑桔檸檬茶， 味道很濃，但隻杯又係黐立立 😂  蟲草花養生小火鍋 $72～ 豬骨湯底，一滾起就吐好多泡 😆～ 整個鍋最好食係魚豆腐～ 雖然價錢唔貴，但限時七十幾分鐘， 好似 快餐店開心啲，起碼唔會被人趕😂 呢兩杯花盆野係幾有睇頭，味道就.. 普通啦～ 飲唔哂～ 隔離枱嘅女仔，飲咗一乘就放棄咗啦 😆😆 飢point : 4 /10 #hungermarch #飢詩 #非飢詩 
cry	貴 食物質素差 量少到過份 真心失望 一碗生菜魚肉足以令一位顧客以後不會再光顧。  價錢：這食店位於地面車站美食廣場，可能因為位置便利，所以價錢比地下美食廣場貴。生菜魚肉些此食店賣$22，而地下美食廣場食肆則買$20。    我覺得貴一兩蚊，如果係好食既，真心不介意俾多，但重點係食物質素太差，份量少得過份。  質素方面：職員係魚肉湯個煲到，不斷用個筲箕搵魚肉，但睇住佢撈了起碼七八次，都撈不到啲乜，幾次只有幾小片魚肉碎（如圖） 。回到家一食，肉質係又「林」又「梅」。  份量方面：職員撈了好耐都撈五到啲咩，連半盒都五夠，就索性直接用湯浸滿個盒。 回家我把湯分開，結果係足足有大碗湯（如圖） ，魚肉加生菜只佔發泡膠碗既1/3（如圖）， 而且魚肉當中佔了一半係手指甲大小的魚肉碎。   真心係覺得點解一間食肆可以咁無誠意咁差。或者有人問點解我不當場同職員開聲理論，換過一碗？我的確係抱住一個旁觀既心態，我就想睇下如果顧客五出聲，你地這間食肆可以差到一個什麼地步。我覺得一間正常既食肆係五需要顧客開聲，就可以提供一個正常既品質服務。
smile	健康之選 係人都知香港人好忙㗎啦，要去飲餐茶食件點心，真係唔係一件容易嘅事，但係好彩有唐記，喺呢個咁繁忙嘅生活節奏裏面，都可以滿足到我一點嘅小希望。收工嘅時間，去買返個飯買返個點心，返屋企慢慢嘆下先。 今日買咗個排骨飯，排骨份量夠晒多，啖啖肉，而且裏面總會有脆骨，係我最鍾意食架，排骨新鮮，充滿肉味，唔會有少少嘅雪藏味，味道夠晒足夠，而且啲飯粒粒分明，排骨嘅汁入左每一粒飯，淡淡都好滋味。 雞雜，平時飲茶最鍾意叫架，你同隻雞達好大件，裏面會有芋頭，一大件雞肉，豬肚，同埋豬皮，食材好新鮮，而且唔會好乾身，雞肉滑身，芋頭又夠粉，果然好味。 蝦餃，淨係睇個樣都覺得好精緻，粒粒爽口彈牙，而且皮薄餡靚，裏面隻蝦仲要好大隻架，一份有三隻，份量啱啱好啊。 
ok	回味.............. 男朋友話KFC 佢巳經多年冇食啦,所以今日我就同佢去回味一下, 地方好開揚,我地order左一個一人餐+ 兩件黑椒巴辣脆雞. 脆雞都幾好味,薯蓉都係咁軟滑. 男朋友回憶中學時代的一餐. 
cry	垃圾食物，零服務 期待好耐的韓國菜。。。。點知伏中伏！ 首先原全唔知原來係分兩邊，一邊自助一邊散叫啦。 今日阿媽食素就滿心歡喜去食自助餐啦，宵夜時段，收128一位再加一。 一入去見到已經知賴野，可以用不知所謂去形容。所謂的沙律係得粟米粒，生菜，紅菜頭粒，蒟蒻咁上下，見到都無謂口。另外懶係好特別咁枱上有個爐可以自己煮年糕，但配料只係得小粟米條切粒，腸仔粒，菇，豆腐，麵，年糕，真係好差好差，每日百幾蚊就係食碗咁嘅野。。。食完真係影響心情 有相為證  
smile	台菜好選擇！ 放工同阿媽去食晚餐，嚟到呢間嘅九份十分食台灣野。嚟都門口見到人都非常之多，今日就睇下你有冇本事啦！  首先我哋叫咗鹽穌雞、三寶麵同埋牛展！本身我係一個唔飲甜野嘅人，但係見到呢度有紫薯牛奶就忍唔住叫咗嚟飲啦😚😚！  三寶麵帶點微辣，似胡椒辣味！幾好食😋，而餸就有牛筋、牛肚同牛腩等。全部麵好入味😛，而值得一讚係牛腩超軟👍🏽👍🏽唔洗點咬！同埋侍應見我哋兩個女人仔叫得一碗麵，就主動拎左兩隻碗俾我哋👍🏽👍🏽好細心！  而鹽酥雞就有幾隻口味嘅粉俾你揀（咖喱、原味、芝士、香辣、紫菜同梅子），個人就鍾情於梅子粉🥰！  牛展份量非常多，而秘製嘅醬汁甜甜地，十分易入口！食食下唔小心就食晒成碟嚕！😛😛  而我最鍾意嘅就係杯紫薯牛奶！勁好飲呀！超級推薦！超creamy又唔會過甜😛！就好似飲緊紫薯奶昔咁！！！ 
ok	真係有菠蘿嘅菠蘿包！  巴士站落車經過見到新開既，都幾多人排隊，所以試吓～見到有雪糕夾菠蘿包、菠蘿冰、牛奶軟雪糕、個樣都幾吸引！下次有機會要試吓⋯  菠蘿包真係有菠蘿！菠蘿唔係罐頭菠蘿！係新鮮嘅菠蘿，酸酸甜甜～不過忌廉夾心冇乜味，如果個忌廉香甜啲就更好啦！個包就偏硬身，菠蘿皮少少脆，但個包唔暖嘅，整體一般啦 菠蘿肉都幾多嘅～個包都幾大個！ 番茄肉碎煎蛋飯 半熟煎蛋，幾香蛋味！個汁比較水，但味道都可以的，分量都多的~不過我睇錯咗餐牌，以為係肉餅，哈哈⋯
cry	🔥🔥極品經理🔥🔥🔥 我今日同左兩個朋友喺樂富嗰間食麵 一心諗住入去食，服務真係差到冇朋友，首先我哋話三位，啲侍應係冇理到我哋，然之後門口個侍應就走去搵個黑衫人出嚟，制服睇嚟係經理級，個樣好兇，好唔滿咁樣帶咗我哋坐低，全程以一個好惡黑面嘅態度望住我哋，我真心真係好驚，好似兇緊我哋咁樣，嗰刻真係好想走，但入咗去如果唔叫嘢食，又唔係咁好 叫咗幾個面食，三個人一人一個，諗住快快脆脆下次唔會再嚟食，同埋麻布茶坊都有10幾年歷史，以前係真係好好食，但而家不好吃,上菜仲要倒瀉左湯係啲枱度，唔好意思或者sorry都冇句，明明見到，實在太過分，我同佢講啲湯整濕咗張枱，點到啲色係我條褲到，侍應一副超級不爽嘅眼神望一望然之後就走去，算，我自己用紙巾抹返，其實已經一套火，我哋叫咗三碗麵，嚟咗兩碗，最後一碗勁耐都冇黎到，好彩我哋三個都細食，三個人食住兩碗，我開始出聲問佢哋最後一碗幾時到，佢先話冇落單，真係好嬲，服務態度係真係極品由上至下下至上，侍應到經理級都係咁，唔怪之得一間一間咁執晒，係呀拉麵沒有什麼料  個人覺得口味很怪，可能個人感覺的不同吧，價錢就忘記左sorry,連相都唔想影，但基於經理態度真係10分差，完全影響晒食慾，服務品質的確下降，我唔會再係呢間鋪受第二次氣，好食我都可以飲下，咁一般既面，唔會有下次 
smile	照舊生熟牛肉湯牛 每次飛最想食既都係越棧生熟生肉河，再加上佢既馬拉盞醬，真係正，好香濃，唔會好辣。湯係用牛骨煮成，好甜，入面加左好多好粗既芽菜，平衡返，清新啲。生牛肉要趁未浸熟晒既時候食，好嫩滑，而且一啲都唔肥。熟牛肉就夾雜住一層好薄既脂肪。我鍾意生牛肉多好多。好大碗好大碗，食完好滿足。不過食完碗河粉真係覺得有啲口渴，應該唔多唔少有啲味精。另外屋企人嗌左炸蝦餅撈檬，蝦餅好爽好彈牙。埋單每人約70蚊，晚餐黎講係幾抵。 
ok	獨自一個人嘅平價點心店 有時候就係忽然想食點心，但當自己一個嘅時候，無理由走去酒樓食，咁樣好唔低，又唔係到處都有點心店，所以自己一個人食點心可以話相當有難度。  曾經係地圖到bookmark過呢間，難得有機會嚟呢頭，就決定一試！  夏天嚟嘅話你要忍受呢到無冷氣，唯一就係佢真係好平，HKD16 or 17可以食到一個點心。  叫咗個四寶雞札，味道中規中矩。 呢個係鮮魚片腸粉，蝦腸义腸叫得多，魚腸都係第一次，普普通通。 我見其他人都係食盅頭飯，先二十幾好平。 
cry	唔合水準 平時食開TST果間好好食.今次見佢裝修好, 在平日請個假滿心歡喜地同家人去食LUNCH BUFFET 好失望.地方好細, 一半地方俾長者團體 用膳, 另一半地方也是上年紀人士居多, 好似去左長者院舍食飯咁.  又嘈又爭又搶. 都算 我老左都可能係咁.... 個問題係有個女職員, 見我用咖啡機, 但無奶, 好好心咁想幫我, 係我面前打開個雪奶的雪柜仔, 就咁用手攞起支吸奶管(支管接觸到奶的部份), 放入第二盒奶度........你係好勤力咁執枱執碟 但隻手有幾邋遢, 幾多口水, 幾多菌, 你自己知唔知呀, 驚死我呀..... 結果我疴足二日 以後只會去番TST 
smile	曬完太陽嘅美味晚餐 曬完太陽俾佢個燒烤味吸引左過黎 叫左是日推介 白汁清酒煮black mussels 青口夠新鮮 加埋白酒好鮮甜 個白汁唔濃 再黎燒牛舌 牛舌夠鮮味 重牛味 放凍左就有啲韌 但牛味仲係好重 銀雪魚西京燒 超好味 魚肉好滑 有少少燒汁味襯住魚本身嘅甜 燒冬菇 普通冬菇味 之後再黎一個燒白鱔 白鱔肉滑 但魚皮有啲燶 走左個魚皮就無苦味 環境超級好 無乜人 動作快 
ok	忙裡偷閒飲啖茶 同朋友兩個去飲茶⋯其實附近既酒樓唔多，所以都去過依間酒樓幾次架喇。好彩味道都算okay...不過每次食既水準都有出入，所以就真係睇下你好唔好彩喇。叫左個薄餅，依個係我最鍾意食既點心⋯因爲唔係間間酒樓有得食，所以每次我去依間酒樓都一定會叫尼食。趣趣地都幾得意⋯⋯又叫左蝦餃，蝦餃就不過不失啦⋯個腐皮卷都幾好食既⋯所以每次都會叫依三款食物⋯不過有時就會燶左少少⋯但都可接受的。而其他兩款食物就係我朋友叫既，我就覺得麻麻地，所以只吃了一啖就冇食喇。環境都ok...成日都坐滿人，不過全部都係街坊尼架喇，所以佢地同職員都好熟。由於唔係太肚餓，所以依個份量都夠兩個人食。 
cry	失望!社企不應該是味道差的借口 曾經食過尖沙咀分店niji bistro，印象唔錯，見呢間宣傳過係社企好似都唔錯就去試試。 d2 place二期黎講價錢都算係幾經濟，六十幾蚊一個蛋包飯，裝修都靚，係日系cafe簡約明亮嘅風格，食物嘅window display 都好吸引。 餐廳行類似快餐店模式，有人帶位，但係要自己去收銀落單俾錢，有人再送餐，水同調味料都係係一個角落自助拎嘅。 員工嘅服務幾好，唔講冇人知佢地係聽障人士。 重點係食物質素，作為一間主打蛋包飯嘅餐廳，佢地個蛋包飯只有賣相合格，味道完全唔合格。 紅酒汁牛肉蛋包飯，牛肉好韌冇肉味，紅酒汁冇紅酒香，似普通肉汁，蛋皮太熟比較嚡，飯底有用茄汁調味，但食落好淡，無咸無味。最可怕裝飾果d豆苗，好多謝佢好豪氣俾左好多我，但係超草腥。 另外，都叫左紅酒汁漢堡扒蛋包飯，漢堡扒味道不過不失，應該都係交貨，同出面咖喱飯食到果d差不多。 食物質素真有待改善，真心好失望。 
smile	同樣價錢，食得健康d 響機場食野一定貴? $80 食個沙律你又點睇呢?   $80 已經有三個選擇，雖然係咁講， 其實有四樣。因為本身你已經可以揀一個菜底。唔想食咁多亦可選擇$60 揀兩樣沙律。  佢呢度今日既選擇無肉類，但樣樣都可以好飽肚。見我望下望下，職員話可以試下，凈係呢個服務已經好吸引。 我揀左蒜蓉炒菇，紅菜頭同埋芝士西蘭花。沙律汁有4樣可以攬，我揀左柚子醋。 由於我無坐低食，佢地會問我醬汁洗唔洗分開?要唔要麵包粒?同埋要唔要袋? 所以響外賣中都可以環保小小。 菇方面比較咸, 西蘭花唔會太硬又或者太林，口感剛剛好。芝士既比例唔算多。紅 菜頭非常甜，好想知道點樣可以整到咁樣。  下次入機場接親友又或者搭飛機前都可以考慮呢個健康冷選擇。 
ok	服務要改善 睇到其他食評，都話依間店服務態度差，對客人好晦氣，唔憂做你生意。當日個呀姐就態度好少少，上一次另外一個就真係唔太好禮貌。 30元一個外賣飯盒，是買得過。而且，這間的燒臘係好味，但單買價錢不算太平，所以買飯盒著數多。當日我買了半斤叉燒$45，但師傅卻斬了瘦叉，早知一早單聲要半肥瘦 肉質有D都淋，蜜汁調得好!  我覺得如果佢地列晒所有價錢，客人就唔會問來問去，問左唔買好易比人話，呀姐們態度會改善一點吧!起碼唔會覺得煩... 
cry	個豬骨湯極咸 窮遊香港-初試泰式船麵經驗 . ‼️首先係到問問 有冇人有船麵好介紹比我地呀？ . 四寶丸檬粉$35 豬肉丸金邊粉$30 . 😡先講個泰式豬骨湯 第一啖 幾重泰式香料味 👎🏻但好重既死咸味 （似落重左味精？） 同行3人 加埋檬粉食都覺得咸 👎🏻失望 但反而上面d炸豬皮碎幾好食 👍🏻脆脆地幾好咬 呢個仲有得一大包咁買 . 四寶丸檬粉$35 睇落份量一般 👎🏻但其實一個男仔係食唔飽既 👎🏻檬粉勁碎 同埋煮到軟哂 . 豬肉丸金邊粉$30 👎🏻呢碗睇落份量更小（可睇圖） 👍🏻豬肉丸幾好食 幾彈牙 但金邊粉仲係一舊舊 但搞幾下好輕易就搞散既 但因為咁所以佢麵質 合理既 唔似檬粉霖哂 冇煮過火 . 🤔佢特飲有4款 但我望一望雪櫃 原來係普通樽裝野飲 所以冇叫 . 👍🏻此外我幾鐘意呢間店既風格 牆上面都有d搞鬼既字比你睇既（可睇圖） . ‼️唔知店主睇唔睇到啦 如果店主有心改左既 可以叫我 我會番黎再食咖 （小編幾鐘意東南亞濃味既湯粉） . #船仔 地址：沙田石門京瑞廣場一期二樓233號舖 . ⭐️評分： 味道：1/5 湯勁咸....完 環境：4/5 環境風格幾鐘意 服務：3/5 正常基本服務.... 衛生：4/5 都幾乾淨既 抵食：2/5 
smile	又平又靚 nov 2, 13.......8人嚟dinner...........叫咗 : -呢個套餐喺夠10-12人食...........我哋本來有9個人嚟食..........最後得8人............所以老闆娘好好...........主動建議-1/2隻雞...........否則會食唔晒~~~~ -我覺得似炸 -但點都好,佢嘅魚皮喺薄脆,1d都唔喺硬脆.........1d都唔油 -很少食到處理得咁好嘅魚.............因為好考功夫 -魚肉仲好juicy,無乾.........所以無overcook -好掂 -雖然肉比較細粒又偏肥.........難得皮喺薄脆 (可能因為細粒先易掌握) -甜酸度不錯 -如果個肉少d脂肪..........掛醬d........會更好 -個餐喺either1種煮法 -好多蝦舖面........完全睇唔到底下嘅飯 -個飯1d都唔腍,有口感.......之前應該有處理過,因唔喺淡茂茂 -蒸完後,索埋d蝦汁..........所以飯先喺焦點...........其1大食友人就略嫌個飯嘅份量少添~~~~ -蝦肉喺爽口帶鮮 -呢個都喺呢度嘅名物.......魚湯底 -豆卜喺釀咗蝦膠架,很足料 -個湯都唔喺稀場貨,只喺個胡椒味都出.........咁又未去到胡椒豬肚湯咁勁..........但個人對胡椒味麻麻...........覺得咁樣會搶晒其他食材嘅味道...........蓋晒魚湯本身嘅味道 -有好多支竹,仲有鴨肉同馬蹄 -個人覺得調味偏甜 -正常 -1望就見個蛋蒸到好似月球表面咁.........就知道好老好老.......oversteamed -不過個蛋除咗好鮮味外.........仲好濃花雕味........但又無苦.........所以個份量掌握得好好..........而且花雕味仲可以帶起個甜味.......令鮮味更出 -好like個蛋雖然表面"鞋"咗d -蟹嘅質素都ok,肉有鮮味 -如果蒸嘅時間掌握得好d.........會好出色 -相喺1/2隻 -個餐原本喺1隻.........因我哋人少..........所以老闆娘肯-咗成1/2隻..........亦-番$$$$ -友人話隻雞應該唔喺冰鮮貨.........有肉質 -個汁帶點溫溫嘅沙薑味,調味很不錯 -呢個喺南瓜龍眼麥米糖水 -未飲過呢個組合嘅糖水............味道ok的 -友人又整咗個橙味mousse cake來 -因為我哋無碟,所以要收切餅費~~~    
ok	下午茶餐 $48  迷你炒牛河 今日 2:00pm 去柴灣開會，好快開完，無食午餐，有D 肚餓，search open rice, 搵下邊度有下午茶，搵到有間係附近，貳號冰室，見到食評都唔錯，一於試下啦！  呢度係柴灣工廠邨改建既華廈邨，有好多間新開既食肆 ！呢間裝修都好新，典型茶餐廳格局，無咩特別。 見食評話炒牛河好食，就試下啦，午市 $60, 下午茶就 $48 連飲品。  我問侍應可唔可以少河粉 ？阿姐姐話都係咁多錢哦，要問下可唔可以少河粉哦！  我話唔緊要，怕食唔嗮，唔想浪費食物！ 阿姐姐話：食唔嗮米算囉！語氣都算係友善既，嘻！  炒河粉來到，先知道原來係迷你版！ 我無叫辣椒醬，但隨河粉附送，哈！  味道唔錯既，無加辣椒醬都幾好食！ 但下午茶餐迷你河粉連熱飲，以一般茶餐廳來講，$48 都唔算平 ！  整體 OK 啦！ 
cry	好差好差! 老闆蔡XX識好多openrice blogger, 所以有咁多正評, 唔係自己黎食, 差啲俾佢呃到! 店舖又細, 唔好坐, 迫過去老麥! 油鴨脾勁肥膩, 肉又鞋, 食左兩啖就無食! 炸雞翼都唔熱, 炸粉又厚, 都唔知點放落口! 
smile	我愛❤️火鍋 今年嘅天氣唔算好凍，新年前都只係10幾度左右，但係香港人鍾意打邊爐就冇分春夏秋冬啦。咁岩今日有朋友嚟探我，我就梗係帶佢去呢間平靚正又新鮮嘅大排檔打邊爐啦，而家香港呢種大排檔邊路，就真係買少見少啦。適逢食飯時間，都有九成滿座，大排檔好有平民嘅氣氛。  首先我哋叫咗個醉雞煲，個湯底一上枱，就已經聞到香香濃濃嘅藥材味。 之後新鮮嘅雞上場啦，份量好大碟，隻雞好大隻，放落個煲度滾幾滾就食得，雞肉吸收左湯底嘅精華夠晒惹味，雞肉鮮嫩，完全食唔出有雪藏嘅味道，而且皮脆肉滑，充滿花叫嘅香氣，食落口有一種久違嘅味道。 脆肉鯇，夠晒新鮮，放落個湯度滾幾滾，入口爽口彈牙，呢種魚真係唔係人人識食，但本身自己就好鍾意啦，因為爽脆，又唔多骨，啱晒我呢種唔鍾意食多骨魚嘅人。 紫菜響鈴，呢個響鈴真係不可不吃，因為係廚房新鮮炸起，而且中間仲夾住紫菜，入口鬆化，又可以放落個湯度吸收湯裏面嘅精華再放入口，另有一番滋味。 新鮮鵝腸，夠晒大碟，放落個湯度幾秒就可以食得，入口爽脆，又唔會好多肥膏，真係就算要減肥都要食埋今次先。
ok	唔怪得要訓練再訓練 其實唔知訓練廚師定樓面，但樓面的肯定要再訓練，我唔明一張大檯，已經空出缺口畀阿姐上菜，佢哋點都要喺人同人中間上菜？？？落單嘅人手嚴重不足，等咗10 幾分鐘都無人理。之前試過飲茶，點心都OK，但係晚飯就......招牌冰鎮咕嚕肉，冬天嚟個冰鎮，我哋都叫就當自己笨蕉；梅菜菜芯，阿菜芯老過阿婆，梅菜無沙但係亦無味，成百蚊一碟（我知香港物價貴）；燒鵝一般；霸王雞算可以；全晚最好食係碟豉油王炒麵，起碼夠熱，不過成百蚊碟，唔好食就真係無下次囉！ 
cry	失望的舊fans 我係佢哋嘅舊顧客，因為知道會員制度會於12月底前屆滿，今日特登過嚟用埋會員分數 價錢方面一早已經預咗啦，一行5人，嗌左三個餐，兩個main course 麵包好似冇咗以前嘅香味，得返一啲空氣麵包 龍蝦湯都仲係好似以前咁好食 佢呢個真係好好食，咁多年都keep到嘅味道 California Cut 試左幾啖，好似肉味冇以前咁香，仲可以話有啲UN Lawrys cut 都不外如事，比想像中差左 以前最鍾意食佢個羊架，今日食佢嘅肉UN左好多！經過咁多味主菜我覺得佢應該會換左大廚 今日最OK竟然係個龍蝦，明明佢係食扒出名架嘛 好失望呀！食開都覺得味道唔同左 
smile	去極吾厭雞煲打邊邊 已經去過好幾次，但一有朋友問去邊食，我都諗起呢度，朋友生日週，6位免一位，8個人又免一位，食完又有現金卷送，百幾蚊任食任飲又小食又甜品又雪糕，仲要味道吾錯…👍👍👍 雞煲我試過4款，最正秘製小辣，魚就未試過，食完4轉雞，加湯打邊邊，多款丸嘅味道都吾錯，豬面青，豬紅，豬皮正，公仔麵，營多撈麵都有，飲品真係勁多選擇，餐菜小食至正滷水雞腳同埋麻辣海帶，次次都飽到呢…🤣🤣🤣 年初一去竟然都係168一位，成班親朋好友黎我度拜年，咁多人梗吾煮啦，又去食左一餐，個個都話好介紹 
ok	荔枝角少有嘅燒味選擇 星期五應該同同事仔有咁遠去咁遠，有咁好食咁好，先慰勞過去一星期辛勤嘅自己！辛勤又好，扮工又好，都要食餐好！ 點解星期五都咁忙，唯有食個快飯！ 快飯都唔可以頹食！去左豐華，佢出名夠平夠快品質都唔錯，但環境同服務係同價錢成正比，要搭枱同坐得迫，同無服務！  一個人唔使等就有位！豐華有得食燒味，係荔枝角比較少有嘅選擇！叫左燒鴨瀨粉，燒鴨算多同新鮮，再加條菜，都係三十幾蚊，但瀨粉份量都唔算多，大食啲都會唔夠飽！不過整體係ok，依然咁平靚正！好快食完又要開工喇  
cry	呢個價錢其實有大把選擇 見到新假期介紹有69折，又有無敵海景，特登同屋企人黎試下。原價約$600，折完每位$470左右，但係即使折左都真係完全唔值呢個價！  一，野食選擇少：冷盤正常，但質素一段；熱盤約得5款，係d平價野，感覺似去緊k buffet；甜品亦都無乜選擇，好多大路野都無；就連主打的片皮鴨亦都唔得！ 二，食物fill得好慢：冷盤龍蝦每次擺幾隻上黎，長腳蟹太咸無乜鮮味且細隻。 三，價錢原價近$600，其實有好多不俗既選擇，完全覺得被搵笨！ 四，雖則係有海景，但係因為餐廳係低層，不用期望係個種由高俯瞰維港既景況，而且仲有條高速公路係正前邊，扣廿分。  諗左好耐，唯一可取大概就係雪糕有近十個味揀，可以試均曬咁多隻味！噢！仲有每人送一碗的燉鮮奶，亦都沒有什麼驚喜。完。 
smile	大排檔下健康新鮮卜卜蜆煲 晚上6點來到YKK建榮，係近屯門西鐵站一間大排檔。 由於男友喉嚨唔太舒服，所以冇點到雞煲， 而點了較健康既卜卜蜆鮮魚煲$188。 卜卜蜆鮮魚煲:湯面有娃絓菜、粟米、底下有好多卜卜蜆。湯底真係有魚味，而且飲落好清甜，飲完不會口渴。 卜卜蜆冇沙，鮮甜好食﹗ 紫菜即炸響鈴$40:係餐廳即炸，上枱仲係好脆，餐廳仲有俾泰式辣椒醬去點，自己平時好少食到包紫菜響鈴，味道不錯  鮮台山蠔$78:一碟有成8隻，隻隻都好大，而且碌完唔會縮水，一咬入口鮮嫰，好重蠔味，十分推介﹗  鴨紅$48:由於鮮魚湯底唔係好濃味，所以食到鴨紅原汁原味。鴨紅係個煲煮左好耐都不會變得好硬，仲係入口嫰滑~  手打墨魚滑$58:食出好重墨魚味 仲有唐生菜$25同西洋菜$25，健康人生~  總括而言，大排檔下打健康新鮮卜卜蜆煲，別有一番風味。而且材料好夠新鮮，帶有驚喜。
ok	🤣隱蔽的工廠大廈coffee shop 🤣第一次喺葵芳搵咗間隱蔽嘅coffee shop,間coffee shop位於葵芳一間工廠大廈3樓。 . 入面境環有點暗，一入去係一個bar枱，仲有部足球機，果度有幾張黃色嘅枱同幾張長枱。果度無餐牌，自己鍾意飲咩可以叫個店員幫你調製。 . 叫咗杯Cappuccino$36同dirty$36。杯cappuccino 比較濃，不過泡沫唔係太多，但都幾smooth，而且奶味比較重。而杯dirty ，咖啡味比較重，但奶比較少，所以比較澀，不過都有回甘。 
cry	甘肉其外，敗絮其中  上年見網友在這裏影相好似裝修好靚，今年報了個煙花團指明到這裏很晚飯。 入到去諗住叫兩杯橙汁，點知放到枱面，然後放底張單話要收$33一杯，洗唔洗咁樣老屈? 係咪應該之前講明收錢，仲以為自己返左大陸添。貴都唔緊要，但唔好飲先覺得激氣，兩杯都是用爛橙渣的橙汁。 成枱的食物質數屬低下，未食過一間酒樓咁難食，蝦同肉排都超咸 ，發覺全層十幾枱人有大部份都食剩好多餸，勁浪費! 
smile	平價足料 當日行過粉嶺小區見到依間鋪頭已經聞到香味～🤭  仲有台式飲品，珍珠奶茶❤️完全係我至愛 叫左一個手抓餅加蛋加雞肉同埋生菜！ 雖然依個配搭有d奇怪，但因為我男朋友喜愛原因😂 加一杯芋香珍珠奶茶  雖然等待嘅時間有啲長，因為店鋪面就只係得兩個人 收到你order 就即叫即做，拎到上手仲熱辣辣 架，真心小食黎講幾好食，就算加多幾款都可以，價錢品算貴，食落熱辣辣 而野飲方面，$18一杯比起其他連鎖店平同好飲，因本人太中意食珍珠😂 
ok	咁嘅價錢，都算ok la! 我好鈡意食越南嘢，search open rice，看見阿肥美食，好多人讚，便專程去試下，叫左 $27(4件)，好味!熱熱的蒸粉皮包着肉碎和冬菇粒，加上葱及炸蒜片在面上，很香 。又叫左 ，檬粉爽彈，自製的酸甜汁(任斟)，可口，但豬扒就嚡及太硬 ！見人吃串燒，所以叫左 試下 3串)什肉有豬、牛及雞；最好食既係雞，因為比較嫰，但你豬和牛肉同豬扒一样又嚡又硬呢 ，沙爹汁較辣，較少椰汁，我鐘意多啲椰汁嘅沙爹，所以呢個唔啱自己食 ，迷你版，味道一般，沒有蝦味，啱嘅，咁嘅價錢，蝦一定唔多。總括，咁嘅價錢，都算ok la! 
cry	試一次就夠 之前聽朋友講呢間JW既afternoon tea set 係最大份, 對於大食既我係真係幾吸引, 一直都好想食, 趁今日天氣好, 就同d朋友去食啦, 去到見到落地大玻璃又真係幾feel good, 不過好似現在大部份人都係食tea buffet, 唔係太多人食tea set。  原來宜家出左新既xmas theme, 賣相真係一流, 影相都有排影! 首先會有2杯welcome drink, 係桂花烏龍, 幾清新! 最頂層係聖誕既蛋糕, 雪人係白朱古力黎架! 不過呢層都麻麻地, 紅色果個lemon mousse tart 比較正常。 中間果層係比較eat-able, red velvet cupcake唔算太乾。 呢層主要都係咸既三文治, 不過麵包都好乾, 同埋無咩誠意..青瓜三文治真係唔會想食LOL 食到中段會送上scone同埋龍蝦湯, 個scone無乜牛油味, 同埋又係好乾。 龍蝦湯都ok, 有龍蝦味。 最後仲有一盤港式點心既物體, 係凍既, 所以好食極都有限。酥皮叉燒包係脆皮, 味道正常。另外兩款都幾難食。鮑魚撻味道好怪。  
smile	廿八蚊個火鍋勁抵食呀 前幾晚去小西灣探朋友時 我問個朋友「小西灣邊度有好野食？」 然後佢話「不外乎小西灣廣場同藍灣半島」 但上次藍灣中過伏 其他餐廳都貴 百幾二百蚊中一次伏 點都無幾百蚊中一次伏咁肉赤掛 所以去左小西灣廣場 正想上4樓時 見到小豆島門口有易拉架寫住「9點前二人入座即可以28蚊食個牛肉火鍋/ 或者 9點後一人入座即可以48蚊食個牛肉火鍋」 沒有條何附帶條款 唯一係呢個優惠只能一餐用一次 個火鍋其實係一人份量 D肥牛比我食曬 佢係壽喜燒湯底 有份生蛋比我地沾黎食 口感80分 味道都90分 仲有呢個燒三文魚卷 但太多好味既野搶曬三文魚既味道 有少少over左 整體黎講 椅就硬左少少 食物就質素吾差 食材都好好 可以一試
ok	街坊點心店 呢間店成日都路過, 都冇試, 今日終于有机會, 行過見冇人等位, 就試一試。店內點位都算多, 裝修唔算精緻, 似係街坊點心屋咁。位同位之間坐得都算舒服, 係出入的時候覺得有點逼。同埋呢度原來係用膠碗膠羹, 但都算干淨。茶位每位$4, 但唔駛收加一, 都好抵。 呢度點心唔算太多選擇, 但一般酒樓大路點心都有齊, 都係點傳統點心, 花巧野就冇la。叫左7個點心試下, 總括來講覺得炸的唔錯, 又脆又唔會油, 但相反煎的就好油, 冇咁好食。到就食完先記得呢度招牌係生煎包, 唯有下次有机會再試, 但唔知會唔會又係好油呢。 琵琶豆腐丸-炸得外脆內軟, 豆腐本身味道較淡, 點個汁食啱啱好  生煎蓮藕餅-蓮藕餅煎得好香口, 食到一粒粒蓮藕粒, 但點肉冇搞到起膠, 同味道偏咸, 食落又好油  北菇雞飯 -雞腌得好夠味, 又滑, 但點飯就太爛, 個冬菇都夠爽,但得一粒少左點  畔塘馬蹄糕 – 馬蹄糕太軟身, 冇口感, 同埋食落好油  鮮蝦沙律春卷-皮較厚身, 但好脆, 食落完全唔油膩, 入面沙律份量啱啱好, 唔會過左火 
cry	食到一肚氣的粉面檔 去開街市買野順便醫下個肚,點知就咁出事。 叫左碗牛雜米,黎到後望左一眼即唔想食,d豬腸係完全無洗過!!!!! , 豬腸入面不只有一粒粒既肥膏粒而且仲帶黑色,一定係無洗清,走去叫阿姐黎睇睇 阿姐話豬腸係咁,我話換過碗得唔得,佢問左收銀既肥女人,點知從肥女人口中聽到句,無問題就唔洗換 !! 我聽到後即著火,豈有此理!! 咁無道德,即成碗唔食走人,谷到我一團火!!! 俾錢時佢又肯換,但我已食左成斤火落肚,永無下次!! 
smile	闊別兩年 味道依舊熟悉溫馨 最近經常行開荃灣，每一個星期日必定會係附近食晚餐。今晚慶祝親戚升級加薪，就打算去擺一圍食飯。諗起好耐無食燒鵝，就一齊揸車入深井食😗  仲記得兩年前無訂位，等咗成個鐘先有得食，今次我哋醒目啦，一早訂好8位大人加一個小朋友既枱，基本上一到就可以入位。🤤  由於啱啱好8個人，我哋就叫咗個八人餐(HK$1688)，包咗一大隻燒鵝🦆、花生雞腳湯🐔、象拔蚌炒西蘭花、咕嚕肉、清炒菜心、炸蝦球、清蒸石斑等等。上菜時間好快，一下單就上咗隻燒鵝。今次烤到肥而不膩、肉汁鮮甜，無食兩年都依然咁好味😋其他餸都依然保持水準，我哋仲叫多咗碟滷水鴨舌，超級入味呀！！我食咗五六隻，都仲想番尋味😎  呢個餐好多道菜，個個都食到好飽，捧住個大肚腩滿載而歸👨‍👨‍👧👨‍👨‍👧‍👦👩‍👩‍👧‍👦👪  回頭率:3.8/5🌟 
ok	味道好壞參半 呢度裝修咗之後,變得好有情調,燈光昏暗(8點維港激光滙演嗰陣啲燈會再調暗啲),格調似五星級酒店嘅中餐廳,可惜礙於樓底矮,室內仍然會好嘈    新年流流,當然要叫碟撈起等大家撈得風山水起啦! 呢碟撈起賣相好簡陋,但味道唔錯 四小碟賣相ok,醉雞好入味丶餚肉好美味丶素卷淸新爽口丶葱油海蜇頭都好好味!!  松子桂花魚賣相又麻麻,而且得好少松子,好多青豆丶粟米粒...條魚仲要好腥  煎鍋貼不過不失 田家炸菜炒肉末＋叉子燒餅: 肉末唔錯,燒餅鬆脆丶芝麻香口  烤北京填鴨: 鴨係切得好好,入口香脆 薄皮有好多塊,足夠包晒所有鴨,但青瓜絲丶京䓤絲份量得好少...  桂花丸子(忘了菜名)真係好失望. 桂花湯完全無味,似暖水... 湯丸好一般 高力蛋白豆沙香蕉: 皮超厚,食落成舊粉,豆沙丶香蕉得少少....  
cry	10x難食 3人午餐，点餐後我們等了20多分鐘，終於食物來了，我叫左一客軟殼蟹意粉，切開中間位置有水流出陣陣臭味 ，拿去櫃台投訴，換了海鮮意大利飯，再等了10分鐘 ，飯來到，所謂海鮮只有3隻青口＋2隻蝦，咸道冇朋友，吃了兩啖飯已經再食不下 ！！！！  另外叫左和牛漢堡，冇牛肉味，冇肉汁，醬都冇，哀過食M記 仲有一個是咖哩吉列豬扒飯，一樣冇豬肉味，薄身，硬，咖哩唔香，可能有的缺點都在一碟飯內齊哂！！！！！  連咖啡都差過沖即溶！！！  這間地獄餐廳，今生下世唔會再食。 
smile	太和優質西餐廳 每次黎以邊八號花園都會見到，今日心郁郁想食，所以今日同埋老公一齊入去食個晚飯。 餐廳以木式為主，牆上掛以相架同小盆栽做裝飾，簡潔又舒服 其實我真係好鍾情食扒，所以今日我叫左燒安格斯肉眼扒配燒汁（$218），仲可以追加沙律、餐湯、頭盤、自家製甜品、法式龍蝦湯、紅白餐酒，價錢亦唔貴，我怕食唔晒，最後只追加了餐湯。 是日餐湯-忌廉粟米湯 燒安格斯肉眼扒配燒汁 肉眼扒好大塊，我地點了5成熟，煎得剛剛好，切開後肉還帶粉嫩，還保留了肉汁好Juicy ，但口感有一點點柴口，另外配菜夠新鮮，特別喜歡佢既薯角，整得好入味，同出面餐廳與別不同。  
ok	試下年輕人整既平民腸粉🌟 呢排見到好多媒體介紹呢間石磨腸粉，所以黎試下。一黎到比佢個menu 吸引，而且都好多人食緊同排緊隊，所以決定叫2款試下！🌟 佢係即叫即整，好年輕既師傅，好快手，等左幾分鐘，就有喇🌟 🐖叉燒腸🐖$20 全部腸粉浸滿湯汁，不過比較淡咪既湯汁，所以我再加左豉油，見到好多人加埋辣椒🌶️。腸粉皮算好薄，皺哂皮，不過唔夠滑，叉燒粒好細粒，腸粉皮包唔住d餡。 🐥雞蛋腸🥚$18 蛋唔算好香，都係食d豉油湯汁味，味道一般，無咩驚喜。 覺得未必係正宗既味道同水準，不過都好欣賞佢即叫即，比哂你睇個過程，同年輕既創意同努力💪平民小食，不過不失👍🏻
cry	無staff講解介紹 香港好多餐廳，尤其想走高檔路線(呢間賣生蠔，唔好同我講佢只係街坊食店)嘅應該train下d staff,唔好淨係請人返黎做樓面。我諗除左開蠔嗰個知d蠔係咩產地之外，無野答到我有關佢地嘅蠔/酒pairing嘅野。 之前同fd去食$10/隻生蠔，d staff都唔多想答你問題，只係比menu你自己睇，佢只幫你落order. 好啦order完蠔，叫杯白酒，d staff又唔識，我自己揀左杯德國未飲過嘅白酒，點知飲落d酒太fruity,完全cover左蠔嘅鮮味。 每食一啖蠔，飲啖酒，好似將我個口徹底清洗左一次咁，全無pairing可言。 蠔都幾大隻，唔似有d自助餐，連食緊咩蠔都唔知，又細隻。海水味唔太咸，鮮味嘅，蠔都幾有肉地，但杯酒令到d蠔嘅味無晒...... 唔該主動d比少少suggestion客人，邊隻洒配海鮮比較適愈。
smile	優閒嘆中餐 大澳小小一個漁村，沿路美食多不勝數，落船後就有名物滷水大墨魚，烤魷魚，過埋最多人影相既大澳橋，又有其他燒烤小食，由糖水小店行過吉慶街，右手面係極度解渴既其記鮮檸茶，再行前幾步就到橫水渡小廚，門口擺放一些燒臘，未行入店舖已經有員工安排坐到斜對面一間舖位。  沿路食物引誘太多，但坐近河邊既一張大枱，吹著秋風，望著窗外怡人既風景，當然要點同大澳特產相關既菜式，連識食既雀仔都飛嚟搵食 蝦乾籠仔蒸飯 - 除咗蝦乾，仲有魚乾，蝦醬豬肉絲及馬介休，飯夠乾身，吸收咗蝦醬豬肉既油香，飯同餸既比例係2比1，口感十足！  椒鹽豆腐 - 太太既選擇，表面炸得夠乾身，內裡夠晒嫩滑，絕對有水準！   
ok	伯爵三世奶茶咀嚼控必試 周街都係飲品店行過都忍吾住要整反杯😂見花羨沐嵐有新品伯爵三世奶茶，所以就決定試吓佢！有別於普通平常飲開嘅珍珠奶茶咁單調😂😂想有啲新嘗試😁😁  望落都幾特別有好多款唔同嘅配料！飲得又咬得❤️❤️ 伯爵三世奶茶顧名思義即係用咗伯爵茶底😁再有珍珠，仙草同布甸！奶茶飲落去伯爵茶味好濃好香，不過尚算接受到，味道唔會好假😊加咗三樣配料都冇違和感啦，只系飲落口感比較豐富😂   吾算話太過特別，都系試過一次就夠啦
cry	會再食炑八 但唔會再係黃大仙分店 之前係旺角同朋友食過 好正 諗住近近地去黃大仙分店 點知好失望 雪濃湯太淡，完全無肉味， 撈埋飯，淨係食到飯啲“味素”味道。 五花肉 - 唉，旺角分店好嫩好好食 唔知點解呢間咁“鞋” 以為自己燒嘅方法有問題 咁就請侍應幫手燒 但係無分別，一樣咁難咬同“鞋” 同埋佢有個星期一/二特價餐牌 原來要order兩份正價肉先可以揀一樣特價食物 但餐牌上面無講到 亦發覺附近幾枱都有呢個情況 1. 客人係未知嘅情況下，點咗一份正價，一份特價 2. 侍應落單後離開 3. 之後先返回再同客人解釋 Take Order 呢part真係可以做好啲 或者入座嗰陣同客人解釋埋 就算食 下次唔會再揀黃大仙分店 
smile	既足料又新鮮 同事話呢間日本嘢係香港仔都幾出名 有咩咁出名？因為好食囉🤤 午飯時間又係唔訂枱都食唔到既餐廳 所以早早訂定位 準時入座☺️ 今次點咗個lunch set  🔻碎吞拿魚腩黃瓜飯定食  好豐富呀🤤有沙律、蒸蛋同碗飯 而且佢呢個set仲跟多個烏冬😳  蒸蛋一般都會有啲冬菇同雞肉係入面 好彩佢既雞肉處理得好 無個啲羶味  而蛋都蒸得好滑 沙律尚算新鮮 吞拿魚蓉好新鮮 食埋個烏冬真係太滿足啦 烏冬口感彈牙 湯底清清地唔會好咸 份量亦唔會話因為有個飯而得好少👍🏻 以呢個價錢嚟講 真係好抵食～
ok	可愛貓貓咖啡店 今日我同我老婆去咗一間餐廳喺旺角，愛貓之人一定要去， 間餐廳個衛生程度非常好，入去前會幫你量體溫，有鞋套，在消毒洗手，入到間餐廳之後裏面大約有20隻貓，而啲貓好友善，係你隻腳度周圍走，行呢行去， 我哋叫咗一個鮑魚薑蔥炒意粉， 兩隻麻辣雞鎚，個麻辣雞鎚超級辣， 重叫咗一個巴馬火腿芝士pizza，個Pizza都幾好味， 仲叫左個西冷牛扒，西冷牛扒有點兒住得過分地熟， 可以配薯仔或者意粉，愛貓之人一定要去試吓呢間餐廳
cry	食一次就夠啦 鋪頭裝修都幾特別, 環境都幾舒服, 有多款辣椒醬可以試, 除左龍蝦包之外,仲有熱狗, 薯條果D野食, 呢個SET$288, 其實真心有D貴, 一個薯條, 一個龍蝦包, 一個沙律, 沙律普普通通, 薯條炸得都唔錯, 龍蝦包無咩味, 唔夠鮮, 不過呢到既服務都唔錯, 同埋會主動幫客人FILL水, 
smile	甘香肉骨茶 今日同朋友去街，黎到呢間馬拉茶啡室食晚飯。 餐廳裝修行懷舊風，大門係古式木門，店內有唔少壁畫裝飾，幾有特色。 一黎到侍應就送上肉骨茶，肉骨茶色澤深，帶有藥材幽香，味道甘甜，非常好飲，仲可以添飲。 招牌老鼠粉，老鼠粉即係銀針粉，銀針粉口感爽口，唔會太腍。配料有肉碎、肥肉、葱花，撈勻食，有肉碎醬油香又有肥肉油香，香濃得黎唔會太咸。 咖央多士，椰香濃郁，咖咉味道香甜。 冰凍桔仔梅子水，酸甜開胃，口感清爽。 馬拉沙嗲串燒，沙嗲醃得入味，可以選豬、牛、鷄肉串燒，幾惹味。 招牌芽菜雞飯，芽菜雞外皮有薄薄一層啫喱，肉質嫩滑；金黃色嘅油飯香口不覺油膩；配菜有芽菜、辣蘿蔔、黃瓜，味道有點似泡菜，辣辣地幾開胃。 餐廳食物味道唔錯，而且價錢合理，特別係餐廳嘅肉骨茶非常好飲！
ok	又一多人排隊既新店 是日同男朋友落樓食飯，因為落住雨都無乜心情諗去邊度食，行左去hysan, 望下有咩食，見到依間新開食鰻魚飯又可以試下喎！咁就上12樓喇，我地都算早食6點零已經都有d人係度。 入到去見到成間野得一個侍應？又做知客又做樓面落單收銀傳菜😱我諗大家唔好expect有咩服務。 咁我地都叫左個鰻魚上（其實佢只係得唔同份量同grade既鰻魚飯）依個算係中上既，畢竟未食過唔敢叫太好。 另外叫左個涷蕃茄、鰻魚冷豆腐、泡菜。 鰻魚飯講明係白飯任加，男朋友叫多碗白飯，不過唔會有汁，所以最好一開始加定。 冷豆腐比我想像中差，無乜汁同埋我expect佢係芝麻醬，點知係鰻魚汁，但好淡。 鰻魚係ok既不過d骨都幾大條下我都要吐出黎。 食食下成條人龍出現左，我地食完快快手走人。 其實依間唔算話係好好食，可以等無乜人既時候黎試都ok，但唔會刻意黎排隊。 
cry	旺角NeNe，永不錄用！ 朝10晚9本身已經夠曬餓夠曬攰，放工都得番半條人命，估唔到仲要遇到咁差嘅待遇，認真離譜！  第一，入去坐低之前我都已經望一望個牌，睇吓佢收幾點，廢事阻人收工。個牌明明寫住收工收11點，Last Order係10點半，而我入去果刻只係9點15分，我唔明點解佢要一路帶位一路黑面。  第二，我點左一客Pizza同一客烤雞，店員同我講「Pizza要等30分鍾，要唔要轉其他？」咁都要轉架啦，我肚餓到死喇大佬，所以就轉左沙律。等左5分鍾，先至嚟左杯啤酒。再等多25分鍾，客炸雞都仲未上！好，咁我就催催佢啦，點知佢話炸雞個爐壞左，炸唔到雞！心諗「咁你唔早講！？」  結果我等到9點50分頂唔順埋單走，佢同我講「先生，個沙律就快有喇」我最後都係無食到，因為沙律根本唔會咁耐先出，而且我好質疑緊佢個雞唔係炸唔到，而係唔記得炸，漏 左 單！雖然佢最後free左杯啤酒比我，但係都彌補唔到我受左嘅氣！ 
smile	😛芋頭控大愛😛 之前介紹完佢哋一系列Doraemon周邊產品之後，今日經過嘅時候又忍唔住買返兩杯黎飲🥰 見到佢哋出左限定嘅大甲芋頭飲品，其實🍔麻麻地芋頭，但係朋友極力推薦下，就買左兩杯試下嘞~ - 大甲芋頭鮮奶($35/M size) 芋頭係台灣個邊運過黎，出名味道香濃。依杯叫左微糖，但🍔會建議走糖，因為本身芋頭蓉都甜甜哋，撈埋牛奶味道就啱啱好💕 芋頭唔會完全打成蓉，有幾多一粒粒嘅芋頭去增加口感，而且味道都尚算香濃！牛奶同芋頭嘅比例啱啱好，唔會話互相搶味。估唔到芋頭同牛奶又幾夾😍 芋頭鮮奶綠($35/M size) 依杯加左綠茶落去，層次多左，但要推介嘅都係芋頭牛奶多啲，感覺較濃郁❤️ 
ok	假期結束後開餐 幾個同事話放完假之後開工去食個大餐 有個同事仔就話過淘大食 然後我哋唔打唔撞就入咗呢間日本野 佢哋有個午餐Menu 我見到個重量級牛丼好似好抵食 所以就order呢個 其實牛肉份量都真係好夠多㗎 我仲可以share一D俾其他同事食添 佢除左牛肉之外，紫菜碎都唔少架 我其他同事試完我D牛之後，就話最好食係我呢個🤣 不過老實講佢地其他便當，我試左小小都覺得普通左D🙈 另外佢地送嘅豆漿唔太甜，感覺幾健康，都幾好飲吖😋😋😋  
cry	衛生差服務差 今日係明利食左個午餐 侍應既服務差 比錢買難受 食物水準差再一個點 咸蛋蒸肉餅飯 飯太霖 肉餅又太咸 衛生情況更加唔駛講 仲要46蚊一個快餐 食完個快餐番到屋企仲要肚痾 真係唔駛再幫襯 
smile	外脆內軟牛角包🥐 上次經過呢間牛角包🥐店因賣晒所以提早收舖，今次下午既時份經開九龍城再黎望一望。 好多款式唔同口味既牛角包🥐，仲有好精美既cake 同馬卡龍。 我睇完一輪就決定買左個榛子🌰巧克力牛角（$18）及一個迷你牛角（$5），外面個皮很鬆化，一層層酥皮好多個小小既氣孔，所以口感更有層次同有咬口！ 而榛子🌰巧克力醬夾係牛角包中間，又唔會太甜. 而迷你原味牛角，也一樣滋味，包皮外脆內軟，下次再食埋其他口味既牛角包🥐先！😋😋👍 ✨✨✨✨✨✨✨✨✨✨ 如果大家喜愛我寫既食評📝，麻煩幫幫手比個愛的鼓勵❤️，我會寫更多豐富既食評比大家！🤤 ✨✨✨✨✨✨✨✨✨✨
ok	酷熱天氣警告下打邊爐 男友又帶我係我地頭搵食😂 今次黎到上水街市打邊爐  其實之前自己同朋友有兩次都想試下，但上到黎都滿座，難得同男友黎到竟然有好多位，可能係因為平日同埋我地都比較早。  坐低我地就叫左個椰子雞湯底先，但男友秒速發現有個蕃茄蝴蝶腩煲，為左我呢個蕃茄怪，我地秒速轉左呢個。  我地再加左墨汁墨丸同埋手切肥牛！  湯底黎到味道唔太特別但就真係勁足料！ 其實正常黎講應該要4個人先食得哂！ 而全晚最值得推介既 就一定係墨汁墨魚丸 雖然叫既時候都覺得貴貴地 真係粒粒都鮮味滿滿 又有咬口  我同男友都覺得如果下次再黎都係試返佢既招牌推介雞會好啲
cry	👻中伏了😡😡 同男朋友去完Cafe，都係唔夠飽就去揾下有咩食😈 聞到出面幾香，又有啲人坐底食嘢，應該唔差掛!! . 😋好味指數：(7/10) $8 牛骨湯 bb辣 $9 米線 $12 牛栢業 $12 魚腐 $18 肥牛片  我地嗌咗bb辣，冇乜辣味，食得辣可以挑戰高lv啲🤣 米線嘅份量勁小，幾乎一對筷子就可以夾得曬😱(9蚊應該算係咁？) 牛栢業得2塊係完整，其他都係牛栢業碎😑 魚腐係剪開咗一半，總共有3舊，姐係一舊半😂😂 肥牛，得2片🙂  後記💁🏻‍♀💁🏻‍♂ 整體嚟講個味道唔差，湯底幾香。不過價錢同份量差太遠😩$59碗嘢又冇乜特別，絕對唔抵！ 
smile	晚餐好地方 長沙灣出名多平靚正嘅嘢食， 喜薈呢個商場有間幾新裝修嘅日本料理， 夜晚七點鐘左右去唔使等位 入面裝修都簡潔幾靚，有新式日本料理風味。 我哋坐咗卡位位置都幾舒服，晚市散叫:有串燒、熟食、刺身、壽司、手卷、卷物、鍋物等等 ， 除咗散叫之外仲有晚市定食。 晚市定食好抵食，90蚊至120蚊左右，就有前菜、味噌湯、同茶碗蒸，非常豐富  我哋怕叫兩個晚餐會食唔曬， 另一方面有想試多啲唔同嘅嘢，所以揀咗一個晚市定食 當然要試下呢度嘅雜錦魚生飯，因為見到menu張相好似幾吸引 前菜係矮瓜，面上面有啲芝麻;麵豉湯夠濃，仲有豆腐粒。 茶碗蒸我覺得幾滑唔錯。 刺身飯嚟到賣相唔錯，有蝦、三文魚、油甘魚、八爪魚、帶子、吞拿魚等等。 刺身食落都新鮮而且肥美。 卷物叫咗牛油果軟殼蟹卷，一客有四件，軟殼蟹炸得幾香脆，牛油果個味中和返，感覺無咁炸 都幾好食  壽司叫咗火炙珍寶帶子壽司， 黎到唔算珍寶咁大，但味道都唔錯， 如果火炙味道香啲就會更加好。 薑蔥吞拿魚蓉軍艦我好鍾意食，因為本身都好鍾意食吞拿魚蓉， 一口咬落去成口都係吞拿魚蓉，大滿足  串燒叫咗黑豚肉珍珠筍卷， 開頭以為中間係露筍，原來係粟米芯。雞軟骨串有鹽香味，燒得唔錯; 明太子燒雞翼辣辣地，雞肉夠滑，好香  鰻魚串夠多汁，又唔會太乾，啖啖肉，冇得輸  食食下兩個人都已經好夠飽，非常豐富 餐廳又坐得舒服，可以慢慢食慢慢傾計。 
ok	如此服務，認真天然 侍應好無禮貌 訂左位午飯，已知設最低消費每人$88  落單四個小菜，叫佢擺低menu,諗住一陣再叫。 無耐有個男侍應走黎，隔住幾張檯距離向我地大叫「你地未夠最低消費喎」，後來又加句「你地要叫多百二蚊左右」。  咩事呀？埋黎講唔得？況且我地無話落完單。  上菜速度龜速 食完一碟，半個鐘都未黎下一碟。隔離檯都換左三檯客，新入黎嘅客都上左菜，我地果啲都未黎。  見下面有食評話啲侍應殭屍咁，真係好貼切 上菜竟然問番個客呢個係咩菜，問佢地問題又唔願答咁。反應最快係埋單。  食物普通又咁嘅態度，真心趕客。  
cry	尋日約好咗朋友 尋日約好咗朋友喺九龍城第一時間諗起嗰度就去食😢 點知成為最後一次照平時一樣叫過午餐我朋友就叫下午茶點知出去攞甜品嘅時候服務員極度不友善就話下午茶唔可以攞沙律吧任何食物因為⋯ 但係因為我食午餐就可以但係佢講完呢句說話我覺得非常不友善之後仲要加多句你攞咗唔可以比佢哋食或者分享我心諗你啲甜品好好食咩😡呢個服務員真係一次又一次不禮貌對待😡所以我唔會再去甚至我要話比身邊嘅朋友知道😵 其實你可以話比人聽午餐先可以攞沙律吧食物就可以啦唔使講咁多😓 真係非常過分我有資格都唔會攞甜品點解因為唔好食囉😢我已經食過無數咁多次其實服務態度已經不尋常😑唯獨是一個😪 
smile	油麻地有個台灣老街～ 搭車成日經過見到呢間老街～ 今次去開嗰邊買Figure就順便去埋試吓～ 入面裝修到十足台灣咁～係影相打卡好地方～ 打開menu見到滷肉飯，朋友就二話不說咁要一碗～ 滷肉飯揀咗細碗嘅～我無試到味道～ 見到有啲肥膏喺度即刻唔敢食～ 朋友話呢啲先係精髓，所以佢食晒～ 我諗應該好食嘅～ 再嚟一碗滿漢大牛肉麵～ 樣樣都有，湯夠濃，似台灣藥膳湯味，十足台灣嘅牛肉麵～  我揀咗有星星推介嘅紅燒牛肉乾拌麵～ 紅燒牛肉好入味，好林好正～ 拌麵比較淡，但麵質幾好～  另外叫咗啲小食～ 有酥炸花枝丸～ 四大粒，熱辣辣食～好香好脆，咬落去仲有一粒粒墨魚～  小香腸拼鹽酥雞～ 最愛台灣小香腸～有埋鹽酥雞一齊食～ 感覺置身於台灣啊～  珍珠奶茶～ 比較甜，不過台灣珍奶就係甜為主～ 反而珍珠硬咗啲～  整體嚟講都幾好食～掛住台灣可以去試～
ok	大圍 - 肉餅哥無肉餅 一心諗住去食特別的肉餅 八點半入坐 但一坐低就聽到佢地話肉餅買晒 所以最後叫咗晚餐 特價套餐 4人餐 一個湯加四個餸 $348 =蟲草花花膠雞腳湯= 都幾足料 入面有四隻雞腳 =鹹魚雞粒豆腐煲= 黎到嘅時候好香好有香咸香味 但其實啲鹹魚熔晒 唔係好見到 雞嘅分量比豆腐少好多 但勝在幾香口幾好餸飯 =涼瓜炆倉魚= 用咗豆豉汁  涼瓜有味但又唔會太苦 倉魚都唔會太老 哩個都係一個好好餸飯嘅餸 =啫啫炒通菜= 份量很多啲一個菜煲 啫啫炒變得好惹味 =豉椒炒蜆= 其實同炆倉魚個汁係一樣  加咗洋蔥青紅椒炒 分量正常味道都可以  大致上環境味道都可以 係無晒肉餅哩吓有啲失望 其實睇返餐牌發現好多餸都比較重味 好適合餸飯
cry	五條友 唔值呢個價 OT收工，腦閉塞唔知食乜好，有基友提示我灣仔新開咗間 Five Guys，同時見到網上咁多劣評，眼見店內有唔少人，以為係網上食評有偏見，所以我更加敢於抱住我不入地獄，誰入地獄既心態咁衝入去。 個包的確幾大，見好多位靚女食客都分幾層咁咬，自己都唔例外。 肉厚，但煎到好乾又無乜汁係致命傷，完全扭曲咗我對漢堡既定義……我覺得似食緊漢堡既香口膠。 配料有片半溶既芝士、一堆生菜，但無法挽回主體既傷害（我覺得配菜係唔差既）。 如果係某間連鎖快餐店，我會覺得尚算合理，但呢間貴為美國過江龍，而且價錢不菲，我覺得係失望。 飲品係汽水，我諗同一個牌子，邊度飲都一樣，所以無咩好Comment。 抱住唔浪費既心態去食，所以都好飽。 至於好唔好食，已經係另一回事。
smile	和朋友的晚餐  夜晚行東涌都唔知食乜好🙃兩個人又唔可以食大排檔🤣咁岩見到間韓燒咁就食佢啦。環境都有裝修過唔會太差，每一台都有個自己嘅抽油煙機，而椅底呢就有一間可以擺自己嘅袋唔會話成陣味👍如果你唔識燒你都可以叫韓國嘅侍應生幫你燒🔥oppa helps me😘 1⃣海皇拼盤 入面全部野都打孖👬美國巨型珍寶蠔、牛油考扇、澳洲虎蝦🦐澳洲珍寶帶子、魷魚同多春魚🐟蠔就有手掌咁大，但唔係話好新鮮，驚生可以燒下再食，扇貝多彈牙同鮮味，唔建議加調味料食用👀虎蝦，夠晒大隻，好啱呃like，估唔到蝦頭都有好多膏😮珍寶太子雖然好大粒，但就冇乜味😑食落就好似擦膠咁，要加多啲醬料去調味 2⃣加拿大有機自然豬柳 有oppa幫我地燒😍燒得都好細心，燒完就剪到一粒一粒俾我哋食🤤好夠豬味，唔會話好似用鬆肉粉咁，依然好有咬口👍但偏向乾乾地 3⃣醬缸醃牛肋骨肉 醬缸牛個醃料做得好好，甜甜咸咸，如果驚鹹得滯嘅話可以加生菜一齊食🙆中和下個味道，肉色都好鬆軟唔會話好似牛肉乾咁👼🏻再加少少豆瓣醬都有另一翻風味 4⃣菠蘿冰 甜度適中，唔會話太細杯👶🏻亦都唔會話成杯都係冰會好冇味，再加埋塊菠蘿片🍍仲點會唔夠果味
ok	👻屯門泰國菜😚 每次喺屯市諗唔到食咩，都行去華都睇下🤣 呢間泰國菜應該係家庭式餐廳嚟🤔佈置同食物都幾有風味😛 呢度嘅招牌菜係豬髀飯，不過我冇嗌到😂 #青咖哩雞翼飯 ($48) 😋好味指數：(7/10) 呢個青咖哩都幾辣🤔雞翼炸過嚟，都幾大隻😱肉質正正常常😚 #泰式牛扒飯 ($48) 😋好味指數：(7.5/10) 佢牛扒嘅份量都幾多，有6-8塊左右😝 食落去質感唔係好淋嗰果隻，咬落去有啲口感，但係又唔係韌🤔加埋佢嘅醬汁幾惹味😙 #冬陰功湯 (細 $78) 😋好味指數：(7.5/10) 冬陰功湯飲落去好香，都幾足料😍
cry	一般 以前係食開的，但係最近去食發現加左價，唔知點解以前覺得都幾好食，宜家就覺得一般般，以前食距個酸辣粉係覺得好夠味道的，同埋個水煮田雞都好正，但係呢段時間去食，發現加左價啦，呢個都算啦，可能距地鋪租加左掛，呢個不是重點， 重點係，我地叫左個水煮田雞，一個酸辣粉，一個炒土豆絲，點解叫一個薯粉係因為個薯粉可以加餸的，我地叫左5個餸，所以碗粉超級大碗兩個人食岩岩好，首先講下個水煮田雞，一個字，好韌，超韌，有無味，食左幾塊已經覺得個牙好酸咯，酸辣粉，同土豆絲就無點變過，都覺得還可以啦，不過以後就不會再叫距個水煮田雞咯， 
smile	壽喜燒一定要再食！ 去到拎位服務員態度好好，佢都算多人等位但好快就有位啦！原來一邊係好大嘅！ 今次我哋試吓佢嘅壽喜燒！ 入到去坐低佢就會俾個煲我地！枱面都放咗個教學俾我哋，教我哋要點做！ 同事服務員都不時會，睇住我哋， 怕我哋唔識個程序會幫我地， 有時會幫埋手添！ 另外我哋都加咗日本蛋（$8），果然係有新鮮！ 其實一坐低佢就好快上晒我哋嗰餐有嘅嘢食！同時我就急不及待咁出去有啲咩野食！ 佢全部火鍋嘅材料都係任食㗎！仲有嘢飲任食同埋雪糕任食！佢都有少少熟食！有炸薯格同炸雞！當你真係好肚餓嘅時候就可以食住呢個先啦！ 佢嘅牛肉同埋豬肉都好新鮮，另外佢啲蔬菜同埋海鮮都唔錯喎！ 真係有一樣野要大贊！佢係有冰菜食㗎！我係勁鍾意食冰菜嘅！仲有仲有仲有，佢仲有蟲草花任食！真係勁好啊都係我最鍾意食嘅嘢食！ 總結： 食材多款又新鮮，服務態度好，商舖位置坐得舒適！推介！
ok	一般般的甜品 黎到長洲點可以唔食下甜品架？！ 比起平時係香港市區食價錢平一半呀！ 今次黎到長洲既天然甜品試試~ 我地一共叫了4款,分別係楊枝甘露,芒果黑珍珠,什果涼粉及糖不甩. 1.楊枝甘露 果肉算多,味道合格 2. 芒果黑珍珠 附有一球芒果雪糕,果肉只有幾塊,少得可憐. 黑珍珠個底唔係用芒果汁,只靠花奶及糖水調味,味道偏淡,甚至可以話冇味.   3. 什果涼粉 生果種類及數量算多,生果都算甜. 涼粉有少少澀味. 糖水係自己落的,可以自行調教適合既甜度. 4. 糖不甩 花生椰絲糖碎份量多,足夠令每一塊都沾滿.份量都算多. 
cry	好難食 落單後等左幾個字，隔離枱d餐都來，我地果d都未來，原來成張單漏左=_= 終於等到餐來，個湯好似咸既紅豆冰，果條面包硬到可以打死人，係方包切開幾條既其中一條，約1cm粗，仲要係個侍應徒手拿住來=_=我點食呢！！個炒意粉無咩味，d牛柳應該抄左幾個鐘，咬到牙到軟！ 
smile	最愛港式Brunch 呢日放假可以訓晏啲，起身就同家中大帝一齊落樓醫醫肚先  早排屋企附近開左間民華，質素@都唔差，所以間唔中都會去幫趁下  我既至愛當然係熟悉既港式ⓑⓡⓤⓝⓒⓗ：常餐啦  除左常餐，都有好幾款飯餐粉麵，甚至有盅頭飯同點心可以揀  但我都係鍾情於我既常餐  對我來說 常餐的重點就是厚厚的多士跟滑溜溜的炒蛋嘛✔✔✔ 呢日揀左配薑絲牛肉通，牛肉無用粉乸到無肉味，唔韌得黎可以保持牛肉應有既口感  再來一杯熱烘烘的提醒熱奶茶就是滿足  而大帝就要左個“咖喱牛筋腩飯套餐”HKd$56  見到牛腩同牛筋既份量都唔少，我無食都聞到濃濃既咖喱香氣  個飯仲有個半熟荷包蛋係面，見到大帝食得津津有味咁，等我下次都叫黎試下先 
ok	正選之早餐 巨型連鎖經營快餐成行成市, 食到厭晒, 質素唔係特別既好, 價錢又唔係特別既平,性價比一般, 咁就不如食翠河, 同茶記無乜大分別, 但感覺乾淨企理d, 餐廳又多卡位, 最啱香港人唔中意坐圓枱, 唔洗同3唔識7逼。 一朝早嗌左個牛扒蛋, 薯餅, 熱檸茶。都standard la.牛扒ok 喎, 比想想中大塊同厚dd.  薯餅就麻麻一般, 檸茶無篤但有d酸, 要落羹糖先好飲, 比較失望。不過價錢合理, 係整體份量差少少。多少少例如多塊火腿咁就好。 
cry	不知所謂 前幾日係我生日, 男朋友早兩個月已經為我訂左table seat, 佢話明個view 要最好既. 佢仲好擔心個receptionist 會唔記得佢既booking, book 左之後隔一段時間都會打去confirm. 好啦, 到左生日o個日, 我地早到15分鐘, 門口個類似賓賓既receptionist o個時check 檯, 佢係問308號檯ready未, 之後佢話未ready, 叫我地遲15 mins 先返去. 好啦, 我地去行左一陣, 準時返去. 到左之後, 個賓賓receptionist 今次問302號檯ready未. 之後佢就帶我地上2樓, 以為個view 好正, 點知佢show o個張檯個view 係完全俾隔離座building 阻住哂, 男朋友即刻同個receptionist 講, 點知佢又推三推四, 話我地原先張檯有一group 外國人坐左....我地真係唔明其實一間開得o係山頂既餐廳service 點解會差成咁, 鬼唔望佢快d執, 費是o徒左個location. 佢隔離o個座屋仔餐廳同佢食既野差唔多, 但係service 好佢幾皮. 
smile	高質主菜甜品🍮 法式焦糖班戟 Creme Brûlée Pancake 🥞  小編初時對薄既pancake都無抱好大期望，但係呢個法式焦糖班戟成功俘虜左個心❣️三塊pancake上面既焦糖烤過，保留返底下pancake原有既質感，所以做到外脆內軟，都真係幾似creme brûlée🥰最開心係薄pancake都可以做得軟身，好怕啲硬崩崩的😅甜度剛好，有埋士多啤梨、藍苺、香蕉，再加上適量忌廉！Btw唔知大家覺唔覺砌到好似一個笑哈哈😄？ . Kiseki Pancake 原味班戟 呢款pancake係flippers都有供應❣️小編係Tokyo同銅鑼灣店都食過，今次再食依然覺得好有水準😄🎉三件好飽滿好fluffy既班戟去開心share簡直perfect😎食落好有蛋味🥚，所以即使空氣感重，都會有飽肚感。喜愛加左好多好厚既cream，比平時較稠身，但同時好滑🤤 . 明太子醬海膽意粉🍝 同朋友share左明太子醬海膽意粉🍝，其實價錢都挺貴，但勝在賣相唔錯❣️明太子醬汁都落左好多明太子，而且好creamy🤩😋，意粉較幼身，可以做到不錯既索汁效果！仲有好多魚籽，咬開時增添左整個意粉既鮮味😍海膽都多雖然味道就一般般，唔好expect好新鮮+鮮甜味，唔腥就好了😅Overall都above average既除左定價有啲高！ 
ok	唐樓Hidden Gem 難得聖誕節佢地有開!!Moms not home 由兩位藝術家老闆所開，店內擺放著老闆們喜愛嘅飾品同店舖古祥物-菲菲嘅周邊。雖然位於不顯眼嘅唐樓，但步入cafe一刻好似去咗第二個國度(溫馨提示：去之前記得check清楚開放時間）店內只售cake,beer同特色飲品，與其他cafe相比別樹一格！ 藍人秘蛋 & 玫莓綠蛋 $45@1 藍人秘蛋用咗蝶豆花作天然色素，紫藍交疊，配合晒佢個名，味道與普同original cheese cake 無異。至於玫莓綠蛋紅綠對比色共存，更加吸精，食落有培茶味 橘肉分離 $40 乾橙同乾梨嘅配搭，感覺同味道都新奇，酸酸甜甜又帶有濃濃梨味及微橙香 伯爵成熟時 $40 伯爵茶加西柚，甘香茶味混合帶微酸弱甘嘅西柚，加重伯爵茶嘅甘味，好似釀酒一樣，令伯爵茶更甘香
cry	勁鹹！ 今晚試了這間海記，寫黎都係叫自己記得唔好再幫襯喇～～～ 叫了碗艇仔粥，超鹹，無下次！ 
smile	迪士尼飲食大探索 6個大人3個小朋友 齊齊入住迪士尼探索家度假酒店，晚餐食中餐@雲龍軒@。 價錢方面都算合理既 始終都係主題樂園呀嗎！ 介紹下我地食左D咩先～🤣 #脆皮壹品燒雞# $298算平啦～因為食隻乳鴿都要$150🤔。隻燒雞好好味夠脆夠味 肉質鮮嫩👍🏻👍🏻👍🏻👍🏻 #鼓油珍菌爆牛柳粒# 我至like  牛肉粒入口易咬 大細剛好，配菜一D都唔求其有蘆筍架 仲好夠味 不太油。 #菠蘿咕嚕肉# 份量方面就細左D啦～好彩味道都值85分架～至少唔係炸粉多過肉先啦！ #雲龍軒炒飯# 最唔值既一個菜色😑好貴呀$220 不過個飯夠乾身 都算色香味俱全既 但如果平返一半感覺會更好味嚕😅 最後想講個小籠包同炒河真係麻麻地😔 小籠包冇乜汁冇乜味 炒河直頭冇味😔  整體黎講今晚呢餐飯價錢係中上位 味道有90分啦！難得黎住一次 食貴少少都可以接受既。 
ok	我第一次食「華嫂冰室」 華嫂冰室係香港都算出名嘅茶餐廳，連周潤發、余文樂等藝人都好中意去食，而我今日終於有機會黎食個lunch喇～  招牌菠蘿包 當然一場黎到就要試下招牌嘅爆餡菠蘿包，入面有番茄、有煎蛋，仲有一塊芝士，睇落佢個賣相已經相當澎湃～ 其實食落都幾「特別」，因為又甜又鹹！甜甜嘅菠蘿包，入面包住啲鹹鹹嘅雞蛋同芝士，味道非常有趣～ 招牌芝士鹹牛肉蛋豬仔包 正！事關我本人好鍾意食鹹牛肉，而且個包啱啱新鮮整出嚟夠熱，所以呢個包好食～ 所向無敵餐蛋丁 其實佢純粹係一個餐肉雞蛋出前一丁，我純粹係比佢個名吸引左：）究竟個餐肉同埋雞蛋有幾所向無敵呢？雖然我食唔出同屋企住嘅有咩分，不過因為佢個名加咗分！  另外同事食咗，豬膶牛肉芫荽皮蛋米線、滷水雞翼番茄湯通粉！ 總括而言，其實都係普通茶餐廳嘢！
cry	失望原味（雞蛋）仔 鴻記極品雞蛋仔 西灣河筲箕灣道57-87號太安樓第二街A34C號舖 ----- 係太安樓見到呢間雞蛋仔好多人排隊 熱愛雞蛋仔geB仔又點可以放過佢 原味雞蛋仔（$25）大概等10分鐘就有得食 唔會太耐 粒粒雞蛋仔都非常飽滿 非常熱辣辣 超級超級脆 可惜 真係非常可惜ge係 d蛋漿質素唔夠好 d雞蛋仔雞蛋味極淡 一d蛋香都無☹️☹️得個脆字 味道真係唔係好掂 B仔寧願行多個站去筲箕灣ge低調高手大街小食到食蛋味香濃ge雞蛋仔..... ----- B仔整體評價：6/個👍🏻 B仔抵食程度：6/10個👍🏻 B仔環境評分：外賣 B仔味道評分：6/10個👍🏻（個分係比脆同熱） B仔回頭機會：6/10個👍🏻 ----- #swallowsaiwanho 
smile	多款菜色既餐廳😂 今日經過上水唔想食咁貴，又想試下唔係淨係食大家樂大快活，睇咗餐牌有咁多款嘢食就試吓呢間。   餐廳環境大，大致上環境幾舒服，侍應服務幾好，同埋勝在有好多款食物選擇，要中餐有中餐，要西餐有西餐。中餐的話粉面飯都有，西餐有焗飯、意粉同扒餐，而且價錢都合理唔算太貴。   今日就食咗個焗飯餐有餐湯餐包同埋都係消費左49蚊，算係幾平。   餐湯同餐包: 我就試咗白湯: 味道正常，唔難飲。蒜蓉包: 個包有啲硬，同埋唔係好夠熱，不過味道同鹹度都幾好，點湯食到幾好食。   主菜: L04 芝士焗肉醬意粉 個肉醬意粉算幾好食，因為我個人鍾意食好多肉碎，而依個肉醬意粉都算落得多肉碎，味道還好，對得住價錢。分量亦都足夠。   總括來講幾抵食。如果經過上水，諗唔到食咩嘅話可以入嚟試一試😄
ok	中規中矩的米線 好開心有越來越來多人介紹我去不同地方食米線🤓  今次就由九龍去到屯門食呢間好似都幾吸引既  #雲貴風 地理位置比較唔方便，屯門西鐵站要行大約15分鐘先到  一黎到門口已經好多人排隊 間鋪比較細，坐得會比較迫，同埋好多人等，所以決定外賣  。  #腩肉麻辣米辣（中辣）💰$39 。 由於外賣既緣故，米線吸曬啲湯，但唔會一夾就斷，湯夠濃味，但出奇地中辣竟然唔算好辣😱😱😱（相比其他相似既米線鋪） 腩肉份量算多，醃得好入味👍 唯一唔太中意係太多辣椒碎😭😕 。  如果住附近既朋友可以一試，相比佢隔離既鋪頭就無咁多人排隊🤔 但個人認為住太遠既朋友無謂要專登入去食。 好味指數：😋😋😋 
cry	三文魚壽司竟然有骨 我經常去食元氣，今日行過上環信德中心嘅元氣，見無人排隊就走入去食 lunch. 原本食物都無咩特別，但個三文魚壽司竟然有骨! 我無諗過壽司會有骨，一啖放咗入口，點知比D骨“吉”到我個口入面好痛，我成件壽司吐番出來 (太肉酸無影相)！ 入面起碼有2條骨，因為吐出來之後我見到最小一條長一條短嘅骨喺塊魚度。唔知係吉損咗個口定件三文魚有問題，之後我個口覺得好腥，無哂胃口。  我同經理講，話壽司有骨，佢好似無咩嘢咁，只係細細聲望都唔望我咁話會提醒廚房小心D! 我唔係要賠償，但連道歉都無，咁都得？？  
smile	每日的早餐🥛 自從黎左美孚番工，就中意左出地鐵站c2出口買左枝鮮豆漿先番公司 根據營養需要，成年人每日可以飲兩杯豆漿，而呢間店舖嘅枝裝豆漿大概就係有兩杯嘅份量左右，所以每日一枝岩岩好 為左健康，我一開始係揀無糖黃豆漿飲。我知好多人都接受唔到無糖，但我飲飲下，又覺得幾好飲，呢間d豆漿豆味好香濃，絕對冇溝稀。宜家我已經中意飲無糖豆漿（只限呢間 )。  另外值得讚嘅係老闆娘接受起佢裝緊豆漿嘅時候，我自備水樽比佢裝豆漿，成件事好環保！ 
ok	行過要食飯  唔記得呢個叫咩名，但就同油酥餅既外形好相似。入面有餡料，有肉碎加少少洋蔥。食既時候要小心，太大啖會跌到成張檯肉碎，最好襯熱食，凍咗就會俾肉碎既油令餅變軟，唔脆。 星洲蠔仔餅，蛋多過蠔仔，但值得一讚既係好香口同脆。蠔仔雖然同蛋比例唔平均，但係蠔仔都算大隻。 愛海南椰子雞湯，椰子煲到好腍，可以食埋湯渣，成個湯雖然落咗好多椰子但湯冇椰子味。 單骨雞翼，一睇就知係油炸。但冇油益味，單骨好容易食，唔會整到成手油，不過不失！
cry	第三十五篇 咁岩星期六日有市集，所以過黎行街順便食下午茶。附近都係西餐同埋貴貴地，諗住食個快既就決定入呢間茶餐廳。我叫左花生醬西多士配雞翼 35蚊，價錢ok! 黎到見到雞翼炸到勁多油，未”鯨”乾就上碟，油浸咁 點食先  西多望落個樣正常，淋上糖漿就食得！ 切開擺落口…點解無味既？！花生醬係邊？ 揭開黎睇…唔係呀嘛？你不如唔好落花生醬啦，成塊包得個一劃 咁簡單搽花生醬呢個步驟都咁hea 不如唔好做廚師啦！ 食完覺得好失望，竟然基本野都做唔好 以後唔會再黎！亦都會叫朋友唔好去 
smile	不可錯過嘅疏乎厘班戟 想試J.S. FOODIES 疏乎厘班戟好耐 終於俾我試到啦 原味班戟+朱古力香蕉班戟 疏乎厘班戟唔洗講啦 必試架啦 睇睇餐牌普通嘅班戟都有咁多配搭 最尾喺咁多款班戟入面揀左朱古力香蕉味 因為不嬲都覺得呢個配搭無得輸嘅 首先黎嘅係朱古力香蕉班戟 切開見到3塊班戟中間個texture  唔會太乾又唔會太濕 而且仲整得好鬆軟 加埋cream  朱古力醬同有焦糖嘅香蕉一齊食 每一啖都好juicy 又唔會太甜又唔會滯 同埋記得趁熱食 熱熱地加埋融緊嘅朱古力仲正 然後原味班戟就黎啦 呢個真係不得了 超級鬆軟 Cream又好滑 食落去軟綿綿入口即溶 而且蛋香味濃 食完原味班戟再食番朱古力香蕉班戟 即刻覺得朱古力嗰個冇咁好食 哈哈 另外野飲都唔錯喎 Jasmine Milk Tea 茉香味夠濃 唔會太甜 而且珍珠粒粒分明 好煙韌 Flat White 唔會太多奶 有咖啡味 最得意係佢仲預備左好多props 俾人影相 好細心呀 
ok	唔好食 早有耳聞呢位車輪餅小姐，但今日呢位車輪餅小姐令我大失望了。我一心諗住車輪餅難食極有限，所以豪氣地四款口味各要其一，另外再買了一盒綠茶糯米滋。是日四款口味如下：流心雲尼拿奶黃，流心日本宇治抹茶，日式芋泥，OREO麻糬，我就唔逐一評論各個口味，因為對我來講每一隻都好粉！雖然話係流心，但比較近似吉士狀，但做得並唔滑，而且陣麵粉味好強，芋泥同奶黃嘅味道太相似。如果你要我揀一款最好食就應該係OREO麻糬，因為OREO都幾難唔好食。不過公道講車輪餅本身都好食，尚算鬆軟，但既然你要賣特色車輪餅，餡料就應該要做得好味，否則我寧願搭車出返尖沙咀City Super食更好了。最大的伏是綠茶糯米滋！因為店面姐姐話剛剛做起就決定買一盒走，剛剛做起理應好軟糯，但係糯米滋異常地硬又實，完全並非糯米滋應有嘅質地，而且綠茶味欠奉，跟車輪餅犯同一個錯誤，就係好粉好粉！甚至比車輪餅更粉，大概應該係因為糯米粉無炒熟了。我地八個人分食，都竟然食唔晒，似乎真係有待改善了。 
cry	超級難食！  茄汁蝦無茄汁味，椒鹽骨無椒鹽！炒蜆又腥又多沙！扇貝得手指公咁細粒！個海鮮豆腐湯超重味精！落單又無人理！又無禮貌！山長水遠 黎到長洲都糸想食下海鮮，點想食到無哂心情！真糸建議大家想食海鮮五好黎呢間食。 
smile	惡邪特色熱狗 ICONIC H 曾經紅極一時，分店開到去銅鑼灣，但可能熱潮已過最後租約期滿結業。因為要去紅館睇演唱會嘅關係，決定去ICONIC H 醫肚。  人流雖然都有，而且舖位細，但無以前咁誇張，等左一陣就有位了。小店入面可以選擇嘅種類好多，又有各種特色口味，連條腸仔都有唔同款😆  我叫左個雙囍狗，叫雙囍嘅原因就係佢果條孖腸，入面仲有燒過嘅菠蘿同燒溶左嘅芝士。由於我唔食牛嘅，店員就介紹我轉左一款係雞肉做嘅腸仔。 菠蘿腸仔就唔洗諗都知夾啦! 仲要加埋啲芝士真係超邪惡! 😋😋😋🤩 而朋友就叫左個魚蛋狗，本身都好懷疑依個口味到底好唔好食，但食落都唔錯，鐘意食明太子嘅人一定要食。由於淨食包有d齋，所以其中一個熱狗轉左做餐，跟餐薯條黎講都幾好食。  如果下次再睇演唱會，應該都會黎食，但需要預少少時間等位。價錢一定比快餐店貴，但水準完全唔同，下次想挑戰下食牛油果松葉蟹熱狗!!😋
ok	淨魚蛋用真魚💁‍♂️💁‍♂️💁‍♂️ 玩完一輪又有啲肚餓啦 同男朋友去試吓呢間幾出名嘅魚蛋雲吞麵先！🤔🤔 我哋叫咗個手切肉鮮蝦雲吞麵+淨魚蛋share☺️ 淨魚蛋男朋友就好鍾意食 因為真係用魚肉手打嘅 果然係真材實料 不過入邊有啲碎骨🙆‍♂️ 但係都幾彈牙又好濃嘅魚味🙆‍♂️🙆‍♂️ 我就覺得腥左啲🙈 所以畀晒男朋友食🙈😝😝 手切肉鮮蝦雲吞麵就有少少菜甫係面 幾潮州式嘅煮法💁‍♀️ 雲吞皮都幾薄 麵都幾爽口嘅 整體都合格💁‍♀️  PS. 佢嘅辣椒油都幾香 落幾滴已經夠辣啦🤣
cry	下次？不了 今日同朋友敘舊想是但搵間嗌餸食飯啫 點知咁都比我遇到咁伏嘅茶餐廳都有 簡單啲來講就係又細碟又難食 如果一早知道嘅話就去食翠河算啦  因為本身真係冇諗住寫食評所以冇一開始就影相   叫咗碟菜心炒魷魚 嗰啲係長方形嘅 但係佢嘅份量係小到淨係放滿最短嘅闊度 成碟野一定半斤菜都冇  上枱果下我同啲朋友大家望大家都不約而同講左句「咁小嘅」  個沙嗲粉絲肥牛煲 真係幾難食喎 沙嗲味唔係好夠 肥牛五隻手指都數得晒 成煲都係粉絲同埋切碎既青椒粒 啫啫雞煲都尚算可以 結論就係一定唔會再食 
smile	原來大澳有Cafe 今日同朋友去行山由東涌出發，終點就係大澳， 但係今日落雨，本身都諗緊繼唔繼續好 ，最後決定行埋落去，咁辛苦來到大澳 ，梗係覓食一番先走la😄😄😄  呢間Cafe好有feel, 可以坐室外，望住大澳獨有嘅水上屋嘆咖啡，可惜嘅係今日天氣咁差，如果好天一定坐全日唔願走!  咖啡係精品咖啡，老闆好用心沖泡， 最欣賞係呢度用嘅咖啡杯非常特別，咖啡配嘅小餅乾都好好味呀，唔知係咪佢地自家烘焙嘅呢?? 另外叫左呢款三文治小食，好清新，下次再來大澳我一定幫親呀😄 
ok	上蒸下煮有新鮮感    今日同同事去大本型食lunch，無意間見到呢間新開左一段時間嘅餐廳做緊優惠【免費賞您午餐一客】，好可惜已經派晒飛，不過我地依然比錢入去試下新野。  店舖主打上蒸下煮料理，佢menu嘅食物款式唔係好多。 點餐嘅方式都幾特別，佢會畀張過咗膠嘅餐牌你，然後用支黑色marker喺上面圈。  我地2人點左2個餐，一個係【漢堡扒· 芝士蕃茄炊飯鍋】，另一個係【栗米雞·柚子壽喜燒炊飯鍋】，再包2杯餐飲，可以揀凍蜜桃茶或者熱玄米茶。 【漢堡扒· 芝士蕃茄炊飯鍋】賣相都幾靚，一邊蒸，一邊煮，蒸籠有好大件嘅漢堡扒、豆腐、南瓜同芽菜。蕃茄混入芝士飯裏面，令到冇咁膩，不過依然好飽。  【栗米雞·柚子壽喜燒炊飯鍋】嘅栗米雞無咩特別，比較普通，壽喜燒個湯有少少柚子味，但唔夠濃味。 走嗰陣，見到門口啲冬甩，好有興趣試一個，不過實在太飽，留待下次啦！ 
cry	Avoid 喺沙田河畔食完晚飯，食完都仲未夠飽，所以就求其入左黎食甜品，點知就中左伏🤦🏻‍♀️  先黎最伏嗰碗。一見到呢碗紅豆沙都想嘔。。。。。。個賣相係差到有啲似污水渠啲排斥物，完全唔會想食。到鼓起勇氣試左啖，真係稀到唔知咩黎，浪費左$24。 芒果布甸都唔香濃，唔好食，得個滑字。球雪糕好硬，又口冇味，仲要加$9先有。🤦🏻‍♀️🤦🏻‍♀️🤦🏻‍♀️🤦🏻‍♀️🤦🏻‍♀️ 最後呢碗最正常，無論味道同賣相都係。芒果味幾濃，仲有蛋白味，唔會過甜。 
smile	平民日本菜 德寶中心係九龍灣站附近，平日都少啲經過，但知道有間日本野係度，所以去左試下。 呢個二人餐睇落幾豐富，啲野幾岩食，而且價錢不算貴，所以就試下佢。   日本蕃茄八爪魚沙律 賣相一百分，分量幾大，一啖夾起有沙律菜、八爪魚同蕃茄，食落口充滿口腔，非常清新～   刺身盛 刺身盛質素都幾好，全部魚都好新鮮，由其鐘意帶子，大大隻，十分滿足。   海膽蔥花拖羅蓉卷 拖羅蓉一直係我最鐘意嘅日本野食之一，加上充滿鮮味嘅海膽係面，係我呢餐最鐘意嘅食物！ 豆乳雞軟骨丸子和紙火鍋 乳白色的湯底充滿奶香，同軟骨丸子十分配合，加上火鍋底有薯粉，麵面沾上湯底食落好好味，而呢一個鍋好多菇，對於鐘意食菇嘅人來講一定滿足。  今次來試左佢個餐，而我見佢仲有好多食物係menu上面，串燒都好似不俗，下次會再返來試下其他食物的～
ok	豉油西餐 食咗幾日魚生、壽司🍣 #小秘書 終於返回地球從過草根生活🥴 喺鰂魚涌返工就快已經五年喇⏱ 今日第一次有同事帶我去 七重天餐廳 - 鰂魚涌店 食lunch 🍽 #豉油西餐 我就食得多，#七重天 嘅質素算唔錯，起碼塊牛扒唔會有一陣雪味、仲要係切都切唔開果隻😅 我覺得肉質同味道ok wow!  不過聽同事講 #羅宋湯 🍅 嘅味道比以前差咗... 而 #小秘書 就覺得口味辣咗啲。而且成間餐廳佔咗八成半都係男客人👦🏻👨🏻‍🦰👴🏻 如果要傾密計，就唔好過嚟喇🤣 
cry	劣食之選 今日和同事經過呢間舖，入咗去呢間舖食嘢，叫咗個 栗米斑腩飯，今次係我第二次食過最難食嘅餐廳，餐具唔乾淨之餘，就連服務生啲服務態度都係不知所謂，所以忍唔住要再寫食評。其實早前食過佢灣仔分店，同樣噤難食，亦同樣已經唔係平架啦，假如唔係貪順路，一定唔會幫襯。我個同事話佢係劣食餐廳，點解可以難食到咁呢？希望佢比多啲心機煮好啲嘢比人食啦！既然叫得嘗樂，點解食嗰陣感唔到“樂”呢？真係冇下次，唔駛錢都唔會再食喇！ 
smile	火辣辣宵夜！Yummy 高佬酸辣粉。先講味道，對於無辣不歡既我第一次當然係食佢既中辣！薯粉+蝙蝠腩+牛肚+中辣既初體驗。辣度個人而然係可以既！想再刺激可以試大辣。蝙蝠腩真係第一次見，吾知乜黎。應該都係豬既腩肉既某一part。薯粉係我既偏好，所以都ok。會有第2次既！其次就講環境，老老實實食得酸辣粉就吾好太大要求，因為我覺得都係風味既一種所都ok。而店員就一男一女，我估都係老闆同老闆娘。如果食其他店既粉食到悶可以一試！下次有機會我會再挑戰大辣 
ok	父親節飲早茶 父親節正日同老爺奶奶飲早茶，9點黎到個場差唔多坐滿晒人。我地有9大6小合共15人，分別由4個不同地方聚埋一齊，又係非常開心熱鬧的一餐。 今日都叫左好多野食，鴨腳扎係唯一一籠我叫既點心，我鍾意食鴨腳同埋外面塊腐皮，而舊芋頭就比左其他人食。另外我都好鍾意食錦花雞，但今日就無叫。 春卷又係我至愛，好香好脆，今日人多，我比較有風度，只係食左半件  其他野食味道都Ok,唔會話太難食或者好喊。     飲茶好多人會話點會叫飯架，當然係叫點心啦，但偏偏有人會無飯不歡，就例如我地呢枱就叫左3盅排骨鳳爪飯。 小朋友貪玩，請搵下相片中既亮點。 埋單$761，平均每人$50。總體黎講d野食ok啦，但d櫈就污漕左d，我見隔離枱無人，換左幾張乾淨既過黎。  
cry	想食好D唔好黎食好D 話說今日星期六都要翻工，一放工攰到成隻積咁，想快啲滿足個肚仔，諗住食好D!! 又想快，所以就叫外賣，然後揾到依間店。  見到冬陰公肉片湯河。滿懷開心嘅心情反屋企食。點解真係好似個天一樣，灰到爆。 個湯係冇味架，有冇見過冬陰公係冇味，佢連個味精都慳返唔落囉。得咸味，上面得一層薄油。肉又係得咸味。完全唔知自己食緊咩。  四十蚊嘅價錢外賣，佢連味精都慳！雖然冇expect佢有幾好食，但冇諗過係咁難食！🌚🌚🌚🌚🌚🌚🌚 
smile	神秘中菜 天一閣 半私房菜？地址係有啲難找，門口更加係非常低調 但呢到既廚房絕唔係普通貨色 高級精緻中菜 前菜小吃先上炸金針菇 炸得香脆，無落任何調味但已經充滿金針菇淡淡香味  叉燒 唔係平時食開既叉燒，師傅用三是醬燒，食落叉燒既口感都有所不同 口感似係食近西式spare ribs，非常了得 茶葷鴿 一上檯已經有濃濃既煙葷味，而且食落鴿係非常非常幼滑，選材的確頂級 花膠湯就正正常常 重頭戲 雞油花雕蒸蟹配陳村粉 以天一閣呢到同大班樓既關係，呢款菜又點會失望呢 花蟹本身係頂級揀手貨，頂肉，而且夠大 但另一個重點就係個底汁，好濃既汁，忍唔住叫左返來撈 
ok	個個讚口不絕的雞白湯 大阪過江龍的座銀 個個都對佢讚口不絕🤔 吸引到我地好想去試！ 一碗拉麵$138而且收加一無跟糖心蛋黎講  係香港都算幾高價 所以我地對佢有好大期望！🤨 . 呢到濃厚雞白湯既獨特之處就係用攪拌機將一啲空氣打入去，以此技巧令湯底做出似Cappuccino 既濃郁又Creamy  順滑的效果🤤由呢點睇得出師傅係湯底落了不少功夫👏🏻 雞白湯拉麵 $138 雞白湯呈奶白色 清澈不油膩  飲落的確好Creamy 順口 帶有雞的鮮甜味  雞湯濃得黎 唔會太鹹亦唔會油膩👍🏻 而麵條因為係跟日本原裝製作的 所以麵條方面好唔錯  煙韌Q彈又掛湯汁😋👍🏻 有雞肉、叉燒各一片 肉質嫩滑 軟稔 肥瘦適中 幾大塊 的確唔差 而味道同坊間的不大分別🤔 牛蒡炸得脆口而不膩🤤帶少少甘苦 幾特別！ 雞沾麵 $148 對比雞白湯 呢款更加濃郁 雞味更突出 但相對亦會比較鹹 重口味愛好者可能會更加喜歡呢款！😼 麵條較粗 口感更彈牙 掛湯能力更強！ 而傳統沾麵食法 凍麵熱湯 呢間亦絕對做到！ 加咗煙熏糖心蛋$15隻 質感唔錯！ 比坊間亦多了淡淡煙熏味 但未算很特別呢🥚 . 座銀炸雞塊 $48 對我地黎講，可以不試🤫 雞肉雖然炸得嫩滑 雞皮亦很脆 但味道鹹和無肉汁 扣了不少分，呢個價錢有點失望 整體黎講，味道唔差，亦食得出師傅心思，但性價比低，$406埋單，店員亦沒有主動幫客人加茶，初次試雞白湯拉麵的我並沒有感到驚喜，我還是比較喜歡傳統日式拉麵 但喜歡雞白湯的應該會覺得座銀很不錯！
cry	點解可以污糟到咁！？ 先講環境，成間舖好暗，好污糟！除咗張枱、櫈、地下，周圍全部都係塵！電線係塵，喇叭係塵，總之見到嘅嘢都係塵！ 嗌咗個燒菠蘿雞腿漢堡，個醬嘅味道還牀，但塊雞扒炸到好燶！👉🏾👈🏼比深色手指更加深色，食落去每一啖都覺得會刮損個喉嚨咁！跟餐個薯條吸晒啲油益味，估計啲油好舊，好污糟！ 總括嚟講，好！污！糟！任何一間街邊小店都比佢乾淨！究竟店主同店員係幾無心機先會令一間原本咁出名嘅漢堡店攪到一塌糊塗呢？？？如果環境同衛可以俾負分，我一定俾-100000000分！ 
smile	小舖海鮮大派對😍 食過返尋味！！！今次仲要同成15個中學舊同學一齊去食，因為佢哋見過我在Facebook post的相片，覺得好吸引。原來個個都好鍾意食海鮮，所以約齊大班人一齊大擦一餐。果然水準保持，海鮮味道好鮮味，隻隻龍蝦好多膏，鮑魚仲識郁，勁生猛。    因為係小店的緣故，又做開街坊生意。店主非常好人，有朋友生日佢仲主動送上額外的海鮮作為禮物，我哋自備大量白酒香檳，自出自入係雪櫃到存酒及攞酒，佢都有一啲都唔介意！買單每位豪飲豪食都唔使＄300。 不得不提佢最近引入左1664生啤，好夠凍！竟然冇啤酒小姐都有禮物送。😂😂😂 大家好盡興，一定會再幫襯！仲約定啊下次包場食過！ 
ok	唔會再食lu 上一次同老公急急腳甘試左呢間台式休閒食店，由於我上一次冇試到佢個牛肉麵（我見大部分食客都係叫牛肉麵）所以今次特登再要求老公陪我食呢間！  所以一坐底已經諗都唔使諗，二碗牛肉麵呀🖐🏻唔該！ 整體都可以，個賣相似係非常惹味，不過竟然唔係，佢個湯甘深色，理應可以做到好惹味，所以有D失望；不過個麵都煙韌爽口，有索到D汁，牛肉都炆得可以，都好淋口，不過又唔算好好味，因為牛腩個香味唔夠出，至於個白蘿蔔係極度唔掂，又老又多根，，牛肉麵個精粹相信個蘿蔔係大家都期待的一部分，不過係完全冇味。
cry	令人難以入口嘅味道 當我食完呢間野 我終於明白點解就算佢好多位 啲人依然唔入去食而係其他餐廳排隊 我大概兩點入座 店入面得大概五六人  點左咖喱牛肉烏冬 等呀等呀等 二十五分鐘之後終於上菜 賣相的確正正常常 一放入口 哇 呢個真係咖喱黎嘅咩 個湯底嘅味道就好似食完一餐咖哩再飲水嘅味 完全無濃味 甚至可以話冇咖哩味 牛肉份量算多 不過老到咬唔到 隻蛋先係重點 除左水喉水味冇其他野可以形容到陣味 烏冬嘅質素反而幾好 彈牙 好滑 如果湯底同餸正正常常應該會幾好食 呢碟係配菜 朋友同我叫同一個餐 佢嘅係一碟用水浸住嘅蒸蛋 我嘅係湯渣 唔係講笑 呢碟係成個餐最好食嘅野 最後上嘅係雪糕 賣相我會比滿分 相機食飽  但味道只係普通 上面嘅雪糕係新地筒嘅味道 抹茶醬就完全冇味 下面嘅紅豆幾好味 蕃薯唔係特別甜但冇咩渣 碟甜品算係幾飽肚嘅 結論係 我應該永遠唔會再食呢間野
smile	又幾好味  終於有幸同有時間食到lady M～ 最好既係咩？ 唔洗排隊， 佢個水有啲味。可能因為想覆蓋佢係過濾水。所以佢加左啲檸檬同香草。佢個放糖既樽好可愛。係放方糖。 我地叫左兩件蛋糕。 一件係類似拿破崙啲朋友。佢都唔錯既。但我都係中意佢啲千層餅多啲。呢件好似冇乜特色咁。 呢件係好經典既原味！真係好吸引！佢係好味既！ 呢件係cappuccino 不過不失。 呢個係green tea latte 同行話好好味！ 我地兩個人都係300內。都唔算特別貴。加上佢幾好坐。所以都係可以接受！
ok	不過不失的一餐 太和終於出現了第一間SUSHI店...很期待呢! 昨日去了試味!~感覺一般..... 不過最令我回味既就係[海瞻]壽司,好鮮甜,好新鮮..... 海瞻真係唔係間間都咁好食,試過有D又腥又臭!!! 另外赤海蝦壽司都唔錯~鮮甜可口!..... 海膽魷魚都幾好味.... 赤貝壽司 & 北寄貝 & 帶子 & 玉子- OK,可以.... 至於象拔蚌壽司 - 真係好唔掂....又腥又硬,唔新鮮~ 三文魚、吞拿魚壽司冇食....因為本人一向都冇興趣....不過媽媽叫左黎食! 應該會有下次的~因為近屋企...方便想食sushi既時侯....唔洗去到大中....咁遠!!! 
cry	有待改善 又去黃大仙陪媽媽湊孫，今次2位大人帶一個小朋友，基本上都食唔到幾多野，下晝去到隨便都搵到位，都算方便 叫咗個白汁腸仔火腿蘑菇意粉，比起之前喺其他分店食味道偏鹹，材料和醬汁都少，價錢又貴 叫咗半份千島海鮮薄餅，材料真心少，有一塊得2舊送，味道仲要好鹹，食完之後好口乾，幸好有點菠蘿中和一下 我自己就叫咗杯泡沫奶茶，本身都係諗住試吓嘅心態，表面的奶泡還打得好既，但非常重奶味又淡味，杯野冇乜茶味，其實同飲淡奶差不多。。。
smile	服定唔伏🤔🤔 麥當勞嘅包一向都係好服伏，唔理係外觀定係味道，一向都係好大出入。最近麥當勞又新推出左新口味——脆脆黑椒漢堡🍔  今日特登黎試下，睇下新出嘅脆脆黑椒漢堡伏唔伏。 呢個包入面係有4塊漢堡扒😱😱😱，肉汁非常juicy。第一層面頭充滿着脆脆片同2塊漢堡扒，第二層係芝士加兩塊漢堡扒，咬落去果一下，口感非常豐富🤤🤤 之前食過黑椒將軍漢堡，佢嘅黑椒汁係偏辣，但係今次黑椒脆脆漢堡嘅黑椒汁係偏甜，相對地比較容易接受，值得一試👍🏾
ok	還可以 今日本身想食另一間 但經過呢間見有職員係門口嗌話免加一點點點 我同朋友諗左陣最後都決定入呢間試下 走廊有少少窄🤢 想坐入面要除低書包先入到 一睇餐牌見有好多選擇 我叫左醬燒豬頸肉芝士撈麵 味道唔錯但係芝士味可以再濃啲 豬頸肉夠薄但係可以再冧啲 呢個麵個人認為要熱先好食 但係餐廳裡面又冷氣又風扇 食左兩三個字已經凍哂☹️ 檸檬蜂蜜冇咩蜂蜜味好似檸水咁 但特濃朱古力就幾好飲嘅同埋都夠凍 埋單果陣 見到張單話我個麵係$61 但有張餐牌係顯示$55 於是我問翻職員先知原來單點係$55套餐就會變左$61但係餐牌又搵唔到有講明 變左杯野飲要$13咁 我仲心諗點解會無啦啦貴6蚊咁多🤢 $61蚊呢個麵真心好貴☹️ 
cry	超激氣 因為公司搬左黎銅鑼灣，好多時都會過大坑食早餐或午餐。亦因為明星效應，當然會黎試下。 第一次黎，個早餐真係好有份量同味道亦中規中矩，不失為一間可再選擇之列。 尋日再黎，叫左個雞排蛋麵早餐，上枱時全無異樣，望真啲仲見蛋旁有蛋白，仲以為咁特別蛋同蛋白分開，點知用叉篤下嚿疑似蛋白既物體時，非常實淨，再篤多幾下時竟然見到有字，原來係餐廳嘅餐巾紙 未黎得切影相，我老公就叫左個侍應黎睇，侍應馬上收左碗麵行開，一邊同廚房講點解有嚿紙，點知個廚房係咁話出餐時無，跟住幾個侍應用好質疑嘅眼神望住我地，好似我地屈佢地咁。 都不特止，佢地竟然拎起舊紙就比番碗麵我地，要再同侍應講先換碗新的，超過份！  
smile	Chill day 今日趁天氣未算好涼既時候去左愉景灣沙灘曬太陽，曬到咁上下肚餓就去左呢間Zaks度歎下午茶！ 呢間餐廳係直望住沙灘，有室內同室外座位，而今次我就坐響室外最出對住沙灘大海既位置。今日天氣涼涼地，再加上餐廳播住既音樂真係幾有情調！ 由於我地只係食下午茶，兩個人嗌左佢地既招牌薯皮！再加兩杯野飲（Apple Cider同Chocolate Milkshake)！ 招牌薯皮好新鮮，食得出係岩岩焗出黎，上面有好厚層既芝士同脆脆地既煙肉粒！碟上面有三種醬汁俾你點，又幾有風味😋！ 至於Apple Cider就無乜特別，係Somersby! 杯Chocolate Milkshake就普普通通啦！ 大致上黎講呢度就係食環境食情調！食物質素都唔錯，下次再入黎愉景灣都可換再食過 ！ 
ok	一城不變 好耐無嚟過「城軒」，唔喺，喺「城大中菜廳」，因為十年八年前間唔時會晌星期日嚟飲茶。原來，呢年啱啱轉咗手，仲改名為「城大中菜廳」，以示佢喺城大所屬。是日，因嚟到城大參觀一啲義工服務，午餐就嚟到呢度飲茶、食點心。 星期六嘅午市都幾多客，算喺坐滿，晌用餐期間亦見到有翻枱，相信「城大」個價位點都平過對面又一城任何一家中菜館啦 。至於整體嘅環境，裝修屬於平實型，完全見唔到有咩浮誇嘅裝飾。因為一切已安排好晒，所以，都喺坐低食食食。 原隻鮮蝦腸 啲腸粉皮都拉得幾薄，薄透睇到啲大蝦，但入口就唔算好滑溜，不過，啲蝦就又大又爽又鮮甜。 雪山叉燒包 無論傳統嘅叉燒包，還是叉燒餐包，甚至雪山叉燒包，我都鍾意食。眼前嘅雪山叉燒包焗得都幾香，入口鬆軟，叉燒餡都約香濃。 鮮蝦菜苗餃 菜苗餃摺得幾靚仔，造型工整，而啲餃皮夠薄透，軟熟唔黏牙；鮮蝦與菜苗嘅比例恰好，入口既有鮮蝦嘅爽甜，但又有菜苗嘅清香。 流沙奶皇包 自從有「流沙」呢樣嘢，經常成為我嘅心水，流沙奶黃真喺又香又好食，熱辣辣時嗰陣鹹香味，真喺一流。可惜，包身我就覺得有啲厚身。 蟹籽燒賣皇 通常話蝦餃皇就用啲又大又鮮嘅靚蝦做賣點，但叫燒賣皇就一直理解唔到會有咩亮籽，加蟹籽更非新鮮事物。不過，啲燒賣內嘅豬肉打得鬆化，有少少彈牙感。 蒜香蝦春卷 蒜香就唔算好強，但炸得脆而不膩，配鮮蝦，咁就梗喺好食啦。 千層馬拉糕 馬拉糕色澤就淡身啲，欠缺一啲蔗糖或黑糖嘅清甜香味，但質感則蒸得軟綿，口感綿密，唔會一陣風咁。 濃湯灼菜心 灼菜心只要啲菜心靚，唔好老，基本上都無乜點衰。你見啲菜心都好嫩綠，咬落亦唔會一口渣。 海鮮福建炒飯 個飯睇樣都覺得抵食，因為勁多料，鮮蝦好爽彈，茨汁調得啱啱好，唔會太「漿糊」，加上飯底炒得爽身，整體確喺不俗。 由於今日都喺作客，當然唔方便影得太張揚，只喺快攝一下，所以，整體嚟講點心都無影晒，費事影響人哋用餐。故輕鬆寫今篇食評，都無點影啲點心紙，都標唔到價錢俾大家參考，只喺當喺留個記錄而已 。對比起以前「城軒」，呢度感覺好似無乜點變過，有啲一成不變嘅感覺，點心都喺較傳統、大路，唔會有咩驚喜，質素屬中規中矩嗰種，服務就，基本咁啦。
cry	貴在有無敵維港睇 o係山頂邊處都有無敵維港睇啦！我點解要去呢度食餐唔好食但貴到爆o既餐廳先？去都去Shooter 啦，食完Shooter 先慢慢出去睇View，都係超級浪漫！成間餐廳得過大字，食物咭打印個idea 幾得意外，其他一無是處。 
smile	一點前要嚟 秋天到，最適合郊遊一下，今日由流水響行去鶴藪，之後返返粉嶺港鐵站就即刻行咗去搵「群記」啦！  今次係第二次嚟，1:30座無虛席，好好彩一去到就咁岩有兩個人離座，即刻可以埋位呢！  叫咗一個大豬手河一個、大牛丸河、一碟菜同兩支忌廉（可樂只係見到有罐裝冇支裝），可以share一齊食   我就係為咗豬手而來 ，依碗大豬手河$39，另有細size呢！豬手嘅數量都好多㗎，又可以補下骨膠原啦 ，豬手軟硬度適中又唔會太過林溶晒又唔會硬到咬唔入口，每件也會有肉食下呢 大牛丸河同樣都係$39，係細粒裝嘅牛肉丸，丸數也不少，有點彈牙，但我都係支持豬手 抵尐好味尐啱我口味 本來想叫埋家鄉炸卷，可惜又係賣晒，店員補充一句⋯ 下次最好一點前來啊！ 
ok	環境衛生麻麻 平價算係咁 天澤商場入面比較好食嘅西餐就只有薩利亞，其實開始嘅時候環境衛生量中比較好，但係呢間鋪開到依家再幫襯就開始發覺有好多昆蟲周圍爬甚至會喺啲碟度爬過。雖然衛生情況比較一般，但係以佢嘅價錢來講我都仲可以接受呢一個衛生情況，唯有自己裝熱水先抹乾淨啲刀叉及碗碟先啦。 殺你啊嚟到一定要食嘅梗係雞翼啦，不過雞翼嘅大細好飄忽，今次嘅大細就適中啦。味道依然都係好香口，啲肉都係好嫩滑嘅，食四隻有時真係唔係好夠喉。  另外仲嗌左焗薯角焗白汁雞肉菠菜，同埋野菌忌廉意大利粉。雖然埋單只係88蚊，但其實都算係好食㗎，呢個價錢有呢一個味道絕對係會令我再幫襯嘅 。唯一希望就係改善下衛生情況啦！ 
cry	搵老襯 平時經過都唔想行入去，因為企門口迎客嗰個眼神感覺不大友善，今天中午見無人喺門口，終於走入去試一試d野食，一坐底睇下餐牌見到大部份由$44-$55左右，款式都算多而且又有炒粉麵飯包湯及飲品，第一時間覺得CP值都幾高喎，於是叫左個美極炒飯($44)及漁香茄子炆米($55)，諗住睇下廚房師父D手勢掂唔掂就知呢間野得唔得，中肯咁講，2款味道都幾好嘅又夠熱，不過共通點而且最不滿就係份量，碟炒飯入面D肉碎真係少得可憐(叫楊州炒飯都有幾隻蝦同火腿絲食下)，翠肉瓜粒都係一般的少，好似食緊一碟齋炒飯咁，到炆米，茄子正常size得3條，其餘嗰4-5條細條到好似普通成年人隻尾指咁上下粗，跟住d肉碎又係少得可憐，都算啦因為味道真係幾好，但食到一半見2個餐湯未到，一問之下對方答已送哂啦，所以無，咁樣都得 ，落單時無講，咁樣即時覺得成餐飯真係唔抵食，一碟美極瓜粒炒飯，一碟幼茄子肉都唔多粒嘅炆米，同我一齊食嘅女仔都話如果係女士還可以，男仔就應該唔夠飽，中午飯人均約$50一個頭，俾多幾粒肉、正常size嘅茄子人食下都唔係多好多成本啫，餐牌寫明跟湯及飲品，無又唔出聲又無野補，手法有問題，同例湯喺中午都可以無 ，搵笨 
smile	CP值高的綠茶甜品😋 OT到好夜之後, 同fd一行4人食宵夜～ 綠茶愛好者既朋友就帶左我同其他friend黎呢間「松屋」🍵 佢話好出名 出左西營盤站之後 行大概5分鐘左右就到～ 唔係住港島既人應該都唔難搵到佢(跟住openrice map ) 如果weekend去西環碼頭影相既話過來都應該幾近 入到去感覺同一般小甜品店冇乜分別😆 牆上既畫都幾有mood既 鐘意影相打卡既人應該都可以搵到1-2個文青shout haha 都十點幾先去到, 所以完全唔駛等位 一入到去睇menu 都幾多綠茶野😛 有d比較日式既蕨餅、寒天同白玉 都幾值得去order! 因為未食dinner, 所以我地叫左好多野食😂 今次叫左 ($60), ($50), ($42) 同埋 ($48) 因為太肚餓 等唔切個香蕉朱古力窩夫就想快d影相同食 打卡post IG仲可以送一球雪糕!! 我地4個都打哂卡, 有多4球雪糕~ 本身我唔鐘意食雪糕, 所以我叫既呢個心太軟冇擺雪糕係面 haha 平時食開都係朱古力心太軟 但係呢個抹茶味既都好有水準 又唔會太甜 切開都好流心😋 好味! 配埋蕨餅, 黑糖珍珠同白玉, 突然個feel好日式! 個抹茶窩夫都幾好味 都有抹茶味! 香蕉朱古力窩夫正正常常 係貪佢有d生果食下😛 而我本身都好鐘意食creme brulee 呢個法式焦糖燉蛋都好推介 蛋味足, 加埋個焦糖面都係幾好食既 4個甜品加埋4球雪糕係幾飽既 同埋CP值都幾高 幾大份 不過始終未食正餐, 係咁心思思想食😂 可惜佢正餐好早就完, 希望下次有機會試埋佢d dinner/lunch set啦!
ok	轉左大廚？ 同事話呢間好好食，咁就帶咗我地來試，午飯發現都好多野食，每日都有唔同嘅餸，七日唔同款，尼樣嘢都幾正，好過出面啲茶餐廳，日日都係蒸肉餅、蒸魚、咖喱飯等等，真係食來食去都係呢啲，悶到死，但呢間就有啲新意，咩鮑魚汁啊，鰻魚汁啊，菜飯啊都有！尼樣嘢要俾個讚佢！但好食度呢～以前朋友就話好好食嘅，但今次我哋成個星期都嚟呢度食，差唔多日日都中伏，食個蒜香豬扒菜飯，個蒜香豬扒真係好好味好香， 但係個飯呢咸到一個點，感覺食完個菜飯要即刻去急症洗下個腎，真係冇誇張到 之後有一次又食呢個飯，個飯就OK，唔會好鹹，但係個豬扒就完全冇蒜香味，原本我上次食完都好掛住個豬扒，但.......朋友試過食其他嘢食都中伏，就連最簡單嘅蒸肉餅都可以唔係好食，我啲朋友已經放棄咗再食呢間野......我哋都懷疑係咪換咗大廚！！！不過以$39冇湯飲都算係抵㗎啦，未試過嗰朋友可以黎試吓！ 
cry	可以參選全亞洲最差牛排 搬咗去跑馬地，見呢間鐵板站之前有人排隊 星期六晚就同老婆去試吓 餐廳裡面無乜人，唔駛等位  價錢嚮跑馬地嚟講非常平 我點咗一個牛仔柳、老婆要焗豬扒意粉 等咗45分鐘先嚟 （當中有兩枱熟客，又介紹佢哋食呢樣試果樣）  老婆話大家樂嘅焗豬扒意好食過佢 我果份「牛柳」，根本係用生粉醃到只有生粉味，食一啖肉要飲幾啖水先得🤮  薯菜仲好笑🤣 一個薯仔切開幾舊，求其煎兩吓 未熟、無味（只有萬年油味）  可能只做熟客生意 不過可以早尐叫我哋唔好幫襯  食咗兩啖就頂唔順，埋單走人 
smile	Great lunch 今日去開wan chai, 買左個外賣食！ 原來有間新開燒味飯店，估唔到甘多人！lunch hours 有$49飯係雙併，仲包埋drinks! 抵飲啦！  叫左個honey叉燒油雞飯，仲可以叫瘦d同埋要雞胸肉都幾好甘！ 我就要左米粉！仲有豆漿選，要茶飲又得！ 叉燒好好食，有honey既甜味，又軟！最怕好乾既叉燒嫁啦！飲料要左支豆漿都有成400ml! 不過得2個位比你坐！所以都係buy back多！it’s really great! 
ok	生日「和牛」自助晩餐 慶祝老公生日, 係兩星期前係餐廳網站預先訂位 (享有六五折優惠, 幾好!! 但要付$250訂金 )  上午完成網上訂位, 當日晚上收到餐廳電話再確認 (效率幾好 !!)  Requested window seats, 但餐廳經理話window seats已訂滿. 廿七日當天, 老公,囝囝 + 媽咪和家姐, 一行五人四點多先到馬灣沙灘行吓. 天氣晴朗, 囝囝係沙灘玩得好開心.  未到六點, 我地已經係餐廳門口等候. 原先以為早點先到餐廳坐下休息, 但餐廳要到六點先開閳,放人進入 星期日自助晚餐差不多全滿. 餐廳環境ok.  服務人員態度唔錯 , 有禮貌.  至於食物質素同款式尚可.  以二百頭既價錢都算ok. 食物: - 和牛及北京填鴨任食, 質素ok喎. 和牛好juicy (FYI, 千萬唔好坐近和牛枱, 因為係堂煎,好大油煙).  北京填鴨都可以, 但個醬汁就麻麻地. - 有魚生 (一般大路選擇), 卷物就麻麻 - 沙津選擇普通, 都是大路既蕃茄, 粟米, 青瓜 + 薯仔沙津, 通粉沙津 等等 - 湯: 兩款選擇 - 碗仔翅 + mushroom soup. 只係飲咗mushroom soup, 都ok - 熱葷 : 款式唔算太多, 不過都唔差可以一試. 輪流推出有和牛既熱葷 - 自助飲品: 雜果賓治 + 熱飲 + beer - 甜品: 有movenpick雪糕, 有格仔餅同埋梳乎厘 我覺得以價錢來看, 可以再去.... 
cry	唔會再幫襯 喺頌富地下有一間西式Cafe，裝修得幾精緻，餐牌又靚，仲有時下最輕嘅水果茶，所以入咗去一試。 睇餐牌每一個午餐價錢都唔平，全部都由$46起跳。同埋佢餐牌啲名起得好有藝術，搞到期待值極高。  前菜嗌咗沙律同埋餐湯，個沙律就好正常嘅，食得落肚，但係個薯仔湯就非常之咸，喊都我要叫侍應你換過一碗，但係個侍應竟然同我講，成煲湯都係咁鹹嘅，一係就同我玩一碟沙律，唔係嘅話呢就冇得飲餐湯。 主菜方面，帶咗個肉眼扒，但係份量非常之細，冇乜牛肉味，肉質都偏硬，完全唔值$88。唯一可取嘅就係啲薯條，熱辣辣。 你個農場蕃茄豬安扒飯更加離譜，我完全食唔出有農場嘅感覺，個豬鞍扒更加同普通豬扒冇乜分別，飯又硬，汁又冇特別。真係寧願食大家樂嘅一哥焗豬扒飯好過 總而言之，我唔會再嚟呢一間餐廳
smile	係食牛各部位又好食又好平之選！ 616牛肉火鍋專門店 (大圍) . 616我哋兩個前後起碼食超過三四次啦！佢多分店之外，仲係一間平價專食牛嘅各個部位嘅地方，真係喜歡吃牛嘅我嘅不二之選！ . ⚜️鴛鴦酸菜牛骨🦴湯底⚜️ . 每次嚟呢都必叫嘅酸菜牛骨鴛鴦湯底啊！(⁎⁍̴̛ᴗ⁍̴̛⁎)佢嘅酸菜湯底呢酸酸辣辣，將牛淥落去食呢系非常之好食架！ ！ 而佢嘅牛骨湯底呢本身已經有淆製好嘅牛骨係入邊，可以食埋，另外仲有粟米同埋白蘿蔔，非常之建議大家嚟到呢都可以呢兩個湯底🥰 . ⚜️安格斯橫隔肌，美國天然肩鉀翼板🥩⚜️ . 叫安格斯牛就果然冇令我倆失望呀！橫隔肌同肩胛翼板都係屬於味道比較濃郁嘅牛部位，我哋啲重口味嘅人呢食到呢兩個簡直覺得好香好香，充滿牛香之外入口即溶，非常非常之淋身！ ！大推！ . ⚜️牛舌，牛駝峰，牛朴肉，牛丸⚜️ . 其實基本上喺呢度食嘅所有牛部位我都覺得非常之好食嘅，牛舌同牛丸都很不錯👍🏻雖然呢佢嘅牛丸呢唔係瀨尿牛丸，但係呢都非常彈牙呀！ (˶‾᷄ ⁻̫ ‾᷅˵) 總之就好味🥰🥰🥰 . 另外呢一集嘅呢就係佢哋嘅醬汁啊！佢哋秘製牛肉嘅醬油，另外仲有原粒嘅青檸可以俾你拎唧落醬油到，加小小落去再點牛肉食更加提升㗎提升到食到牛🐂嘅鮮味架！ 基本上呢我去過咁多間嘅616都係以香港懷舊特色作為主題！我個人呢係特別喜歡香港主題嘅事物！ 如果你地同我一樣喜歡香港懷舊嘅，就更加要去試下！ —————————————————————- 環境：⭐️⭐️⭐️⭐️⭐️ 味道：⭐️⭐️⭐️⭐️⭐️ 服務：⭐️⭐️⭐️⭐️⭐️ 價錢：⭐️⭐️⭐️⭐️⭐️ . 📌616牛肉火鍋專門店 (大圍) 大圍積富街33號積康樓地下C及D號舖
ok	🤓又一城新開台灣餐廳🤓 🤓又一城新開台灣餐廳🤓 ～～～～～～～～～～～～～～～～～～ 行行下又一城發現開左間台灣餐廳，價錢唔算太貴，但整體來說比較油 😛灌湯牛肉煎餅（$36） 咬落同小龍包差唔多，煎餅唔多脆 😛雙色饅頭（$26） 同普通饅頭冇咩分別，但係用麥製嘅 😛蔥油拌拉麵 依個就最好味，尚算乾身，唔會太淋 😛蛋香手抓餅（$32） 手抓餅中間加左再蛋同蔥，食落去有多重感覺 😛凍珍珠奶茶（$15） 個珍奶一般的, 冇咩特別 😛熱元肉桂蜜（$15） 依個飲落去幾舒服，幾潤咁 ～～～～～～～～～～～～～～～～～～ 
cry	中伏  5年前嚟過，記得還是正正常常一間茶餐廳。  估唔到.....  羅宋湯：室溫，無法入口 椒鹽豬扒飯：食咗幾十年...活到老學到老。紙皮盤厚嘅下價豬扒。以神奇嘅方法煮到好似化石，冇味冇道。椒鹽？ 熱檸茶 夠熱有茶香，檸檬份量足夠⋯⋯  我就係俾杯茶吸引住，俾多次機會佢，叫多碟乾炒牛河試一下⋯⋯  點知，出事啦。成碌粉未分開，牛肉乾硬，河粉唔夠身。都夠熱，但見到都唔開胃。  $91 換來一小時前所未有嘅經驗，係值得嘅。  我下次應該係5年之後先會再挑戰自己嘅味蕾 
smile	銀杏館 華麗耆素 素做幸福滋味 放Lunch既時間無意中係火炭工廠區發現到一間素食餐廳。 因為身邊有朋友茹素的關係，所以對素食好有興趣。那就當然要去試一下啦。  原來這是一間銀杏館社企素食餐廳，侍應們都係一班銀髮既哥哥姐姐們~佢地都好友善，充滿活力的。 想不到餐牌有很多選擇，入面有好多款素食餐單的，仲以為素食係得好少選擇~今日就試左個招牌台式素肉燥飯，素肉燥飯仲加了紅糙米，味道同真的肉燥飯非常似，不錯不錯！  每一個套餐還配送了半自助的無味精素湯，粉葛赤小豆扁頭湯，清甜又去濕~性價比極高呀。 入面仲有個迷你市場仔可以掃下貨呀~ 平日番工成日出去食，食肉食得多呀，有時候都要平衡一下，吃頓素菜，感覺都健康了不少。估唔到係工廠區會發現間咁好既素食餐廳。 同埋呢到好有意義呀，可以提供到工作機會比佢地~ 幫到一班長者就業! 值得支持 吃素原來都可以吃得很有營又有意義，下次一定要再黎到食過呢。 
ok	終於鼓起了勇氣⋯⋯ 其實藍田食店話多唔多話少唔少🙈  唔知點解見到都覺得唔太想去食🤔 可能係冇冷氣啦😂有d似坐後巷既感覺🤣 話說今日想買外賣🥡番屋企食  終於可以一嘗😏 叫左個「雜燴冬陰公湯金邊粉」😋😋😋 話明雜燴，真係咩丸都有，蝦條，豬頸肉都有😁 賣相吸引，好豐富咁😋 開動！🥢🍽 一睇個湯好似冇咩色水，以為唔辣 點知食食下都越食越辣😳😳 但個冬陰公味再濃d就好啦🤗🤗🤗 份量方面都好足夠，食左三分二都已經飽左😅 
cry	求其PizzaExpress都好食過呢間😥 不嬲都唔熟PP，呢個商場似乎冇咩食咁，除非去附近酒店。求其撞入一間諗住快快趣食個飯就走，見呢間門口望入去幾好feel就試下啦。個鋪分兩邊，近門口係高枱for飲野，裡面先係大枱for食飯。 百幾蚊一個意粉/pizza都唔意外，唔係特別貴。 餐包暖暖地，油油地... 叫左個Caesar，同佢講share佢會同我分兩碟上，又幾貼心。生菜都爽脆嘅，雞肉普通啦，但點解佢會落左啲魚乾.... 無端端有啲咸魚喺度唔知想點。 呢個pizza上碟嗰下我都有啲愕然，雖然係我點嘅😓賣相都幾唔吸引下，食落個味都ok嘅，個cheese味道好出，茄子菠菜都係我鍾意嘅食材，但個批底吸哂油食食下係有啲滯。 呢個咁嘅cabonara又係嚇親我，啲意粉咁粗咁似油麵嘅？？啲意粉未煮透，中間硬硬地，上面啲洋蔥唔知佢點整，但望落同食落都好有乸埋一嚿嘅膠紙嘅感覺....個汁又稀，所以食落冇乜味。$160係絕對不能接受。 加多兩杯啤酒埋單$660，食物質素都幾令人失望，環境同服務都唔錯，有機會再嚟都係飲野算咯。 
smile	許多心燒兩點鐘:D 因為網上一個廣告 慕名而黎 $98 一個極上海膽丼! 睇到張相真係比佢牽動住呀,二話不說即刻狗衝去試下! 現實同理想永遠都係差D, 但亦都無失望, 海膽無論口感同味道都唔錯, 其他食物價錢上有少少貴, 地方又少少窄 牛舌串燒同燒雞翼我都會比滿分, 加埋牛肉丼  我發覺我真係好鍾意食日本菜! 基本上呢幾樣野我一定會嗌! 呢間餐廳亦都無令我失望! 朋友都大讚! 呢到既野食! 下次會再黎! 希望海膽又會再有Promotion啦!! 
ok	童年回憶 一間細細地嘅熱狗店，估唔到可以喺勝利道依條食街屹立不倒咁多年。🌭 佢仲要係開得晏收得早，其實返工人士就好難就到佢開舖嘅時間，因為放咗工再嚟就一定已經打烊了。 所以成日都有種感覺係佢哋唔休做咁樣🙈 我諗佢哋多數都係靠中學生嘅生意啦，因為見到晏晝話下午茶，中學生放學嘅時間都好多人幫襯。 依間鋪頭都係由中學嘅時候成日去食嘅童年回憶！ 最記得係佢個肉醬撈丁，其實就唔難整但係就係食回憶！ 熱狗，反而就冇特別鍾意食。 會食佢個豬扒包，佢有隻青瓜醬係自家製好好味架！ 不過講真大個咗再返去食就真係覺得唔係咁特別。但回憶的味道就是最棒的咯！ 
cry	永遠唔會再幫襯 今晚9點40分去到，叫左個干抄牛河，黎到d河粉係硬既，牛肉係凍既，跟住叫我埋左張單先，收左我45蚊，先發現原來收10點，唔想做生意嗌我走嘛，比碟垃圾黎，有無攪錯呀，真係好過份，我永遠唔會再幫襯。 
smile	大份抵食車仔麵 早上無食到早餐所以諗住下午食得飽D，就簡左食呢間車仔麵。呢間舖嘅店面好整齊，牆上嘅畫亦都好有香港地道色彩。 我叫左五餸車仔麵配凍奶茶，選左公仔麵底，五個餸就簡左呢度嘅辣魷魚、魚蛋、貢丸、魚餅同滷水豆卜。收錢檯就係廚房隔離，所以落單比錢後，即刻好快就出到食物。佢會問埋你要唔要佢嘅秘制辣醬，我就簡左小辣。 湯底味道唔算太濃，所以食完唔會覺得好口渴，加埋個秘制辣醬，令到個湯有微微辣味，更加惹味。公仔麵個質感都唔錯，浸左係個湯好耐都仍然保持到個韌度，唔會完全淋曬。五個餸之中比較鐘意係滷水豆卜同魚餅。滷水豆卜好入味，一咬啲滷水汁流曬出來，而且個滷水汁又唔太鹹。魚餅個味道甜甜地，幾好食。至於辣魷魚就好彈牙，味道無想像中咁辣，但都唔錯。 
ok	屋邨的家常便飯 禾輋商場裝修了一段時間，喺附近工作完，來過一個人晚餐。見呢間餐廳都幾多人，價錢又幾貼地，就入去叫了個蒜蓉粉絲蝦乾蒸茄子飯。 有老火湯送，雖然例湯不會有太大驚喜，我都有飲同食咗啲湯餸，味道不過不失。 蒸餸要啲時間處理，等了一會，係用個蒸籠裝住，熱辣辣咁送來，粉絲上有葱茜，賣相ok。蝦乾夠大隻而且份量算多，不是一隻兩隻，粉絲索晒蒜蓉味又夠多但咸咗少少，茄子喺底但亦因此索晒D油，不過撈飯食就無咁油(心理作用😬)，白飯夠大碗。 
cry	現成野煮埋一碟 入到去人都未坐低，就隊張牌俾你叫你細聲講嘢，真係第一次入餐廳原來係唔可以講嘢，但係佢彈琴就得？強迫別人聽音樂，食物質素真係麻麻，全部都係買返嚟嘅現成野，然後煮買一碟比你食，又等得耐又唔俾傾討，講返食物質素先,唔明點解係凍肉舖買返嚟嘅素食品，煮埋果汁就當係午餐咁煮比客人食,對於呢一種素食我真係唔覺得有幾健康全部都係加工食物，唔見得有幾有誠意幾有味道，可能我真係唔識欣賞呢啲餐廳嘅素食啦⋯⋯其實如果唔鍾意講嘢嘅人都可以去試吓嘅，大如果一大班朋友諗住去傾吓計就無謂啦。 
smile	甜酸肉同牛坑腩同樣出色 去開九龍灣行家品鋪，買完嘢又係時候食飯。今日胃口唔係幾好，㨂返個開胃d既鳳梨鮮果甜酸肉$83。    呢個唔同出面食既菠蘿咕嚕肉，係有幾款鮮果，有菠蘿，火龍果同蜜桃，有鮮果感覺上會健康d。甜酸肉吸引晒鮮果既甜味，亦整得外脆内滑。份量方面都適中，鮮果同肉既比例剛好，肉唔會太多或太少。 另一款點了地瓜燉牛坑腩$72,上菜時有個爐暖住，冬天食都唔會咁快凍咗。呢款牛坑腩都炆得夠入味同淋，用來送飯一流👍🏻   兩個餸都各自加咗$30轉套餐，有一碗白飯，飲品，沙律/蛋糕/鳳梨酥，蛋糕落單已經沽清，唯有叫咗一個沙律同鳳梨酥。  
ok	食件多士先 1⃣香芋奶茶🍠 $23 評分: 4/10 味道其實同市面上嘅香芋奶茶一模一樣🤣但就比市面上嘅淡好多😓珍珠係免費加，幾有咬口    2⃣芝士奶蓋抹茶🍵 $25 評分: 6/10 芝士奶蓋😮奶味唔係話好出😙唔夠濃😞而且稀了少少🍵另外好多抹茶粉留咗喺杯底🍵所以個感覺一開始好似去到後尾會好苦，但勝在抺茶唔係好甜亦都有少少甘甘地👍如果下次抹茶粉再均勻少少效果會比較好    3️⃣華田醬多士🍞 $18 評分: 7/10 嗌野飲既話，多士類就減$5，所以個多士$13喳☝🏻味道唔會差，華田味夠重，多士都脆口 
cry	不愉快晚餐 感覺Li間嘢好唔老實、個waiter又好無禮貌... 事源琴晚我同個friend去咗Li間食晚飯，我地入到去覺得幾靚、幾乾淨又舒服，咁我地見到有個牌寫住download個app再惠顧滿$600就會送個海鮮杯，我地都已經預先問清楚晒條件、係咪真係有，個waiter就同我地講要點點點就會有，之後我地就叫嘢食啦，本身我地叫嘅嘢唔夠$600，咁我地就叫多幾樣嘢，落完單叫埋total超過$600，咁再問多次係咪咁樣就有得送，都依然話係，之後落完單就竟然話「吖，送嗰個無晒啦，無得送」。我第一個感覺係好唔老實，我落單前問清楚晒，你話有，落單時都係話有，一落完單見超過咗$600明明有得送嘅，竟然會即刻轉呔話賣晒，賣得咁突然嘅？上一秒仲有ga wor，下一秒就無咗？其實唔想送就唔好擺個牌出嚟，就算你一開始話無，我地都無所謂，返而係特登sell人地落完單就即時改口話無咁好唔老實lor！ 講返食物先，我地叫咗2 set唔同嘅刺身定色同埋另外再叫咗吉列蠔同軟殼蟹手卷。刺身係唔錯，Toro好肥美，不過有d筋，赤身就唔太新鮮，其他刺身都唔錯。吉列蠔ok幾好食，但軟殼蟹手卷炸到過晒龍，食落成口油又好重油益味，唔好味。 之後先最離譜！我個friend食食吓，個碟仲有嘢、個碗仲有飯，個waiter竟然走埋嚟拎開我個friend對塊子，一手拎起個盤，我即刻問佢咩事，我個friend話仲未食完，但個waiter好似勁唔耐煩咁放返低d嘢，仲要一句sorry都無，藐口藐舌，轉頭行咗去！當時仲有好多枱人响餐廳入面，而且有排都未到close嘅時間，唔知個waiter咩事要响我同我個friend未食完就搶走我地d嘢食，仲要毫無禮貌。 Li間嘢一定無下次😡😡😡 
smile	生日飯  為親愛的慶祝生日 揀呢間餐廳嘅大部份原因都係因為景靚 但其實食物質數都唔錯 用餐當日係weekday但基本上都坐無虛席 所以有心去"食景"嘅朋友記得要係訂枱時預留window seat appitizer order左seafood plater 有蠔，帶子，北寄貝，龍蝦，蟹，mussels⋯ 都好新鮮 龍蝦湯 龍蝦明顯係煎香過，所以個湯好重龍蝦味 黑松露磨菇湯 creamy得黎，忌廉味同奶味唔係太重， 成個湯都充滿住mushroom 味 black truffle risotto 不過不失 火焰牛柳 chef會係客人面前烹煮 ordered medium rare 煮得啱啱好，酒味成功提升左塊牛柳嘅鮮味 燒完仲有少少脆面添    上枱嗰時塊牛柳仲燒緊  dessert係橙酒pancake同"山頂明珠bird nest"(唔係好記得exactly叫乜) 山頂明珠雀巢， 個樣幾得意，賣相都好襯間餐廳名 但食落其實冇乜特別 金色嗰層糖衣甜到漏  有個咁靚嘅名，應該改良下，做番好𠺌的個signature dessert 橙酒pancake真係成個橙係你面前燒  以為pancake應該係比較乾身，但今次呢個pancake係好配juicy嘅橙酒，一啲都唔乾，好特別     ps.係order嘅時候request過希望係dessert上寫上happy birthday嘅字眼，waiter都好醒目，唔洗再講都記得，而且全程都好好態度，又好細心，值得一讚      
ok	太咸  後來廚師 soso, 話係地度風味, 可以早d叫佢地調整 其實呢間川菜, 有風味, 廚師又有誠意, 值得讚 但如果可以早d同客溝通, 地度風味係偏咸, 咪大家都好 想去試既朋友, 記得問清楚先order 
cry	服務很差，食物一般 服務 - 很差，落錯單，問左成間餐廳既所有侍應都無人跟進；最後原來係無落單，但一行六人已等左半個鐘  - 每一個餐都要催，上錯菜又無跟進，未試過食飯食到咁攰  - 侍應態度好差，我以為自己去左澳牛，但上菜速度係法國餐廳  - 賬單出錯，我地檢查時發現，最終搞左半個鐘先埋到單，已經食到成肚氣，仲要俾人話我地一開始無check清楚  食物質素 - 份量偏少，味道一般  環境 - 很暗，整體整齊，可惜服務太差  如果你想挑戰耐性，可以一試！😀😀 
smile	行山後下午茶 行完山出翻東涌，大家都想食個下午茶，我介紹佢哋去呢度，去到唔使等位，坐內堂一張4人枱，加了一張櫈，所以略迫！下午茶價錢合理！ 熱狗🌭️（$58）好豪華，麵包烘過，外脆內軟，香腸超大條，皮脆肉有肉汁，加上芝士肉醬，超邪惡，唯一問題係—我個口唔夠大，唔可以一口咬晒😈粗薯條外脆薯味濃，好味！ Regular Coffee（跟餐）瓷杯存熱，咖啡香濃，奶另上，奶都加熱過，幾好！咖啡味微甘，解膩一流！ 雜莓蛋糕（跟餐加$18）紫色賣相，入面蛋榚鬆軟，同莓層啫喱酸味開胃！好味！  朋友食： 凱撤炸肥雞牛角包（$62） 咖哩小龍蝦牛角包（$68） Mango Cake（跟餐加$18） Matcha Cake（跟餐加$18） The good guy（跟餐加$18） 薄荷葉梳打(跟餐）  食物好味，店員都係英文人，有禮斯文！唯一係先上晒蛋榚同飲品，先甜後鹹！食物次序唔夠窩心  下午茶有咁嘅水準，價錢抵食！ 
ok	女士食堂 今日小編和同事們又去試新野，話說金鐘開左間新台灣餐廳，打KIKI拌麵既旗號，O系PP廣場近AMC戲院附近，中村藤吉隔離，其實可以打去訂檯架，好彩我地好早去到，大約12:20分都未算好多人，不過就要1點還檯，甘當然冇問題啦我地個個食得都好快既。 現場環境都唔錯，空間感好足夠，觀乎所有食客都系女士??究竟咩解救呢？我和同事們都非常好奇，莫非ONLY女士LIKE台灣野？雖說呢間野有KIKI拌麵既出品但午餐菜單唔ONLY得拌麵食既，都有好多選擇如海南雞飯，雜菌炒麵，炒牛河呢D都好港式STYLE吖，又點解唔多男士黎既？呵呵，謎底終於解開啦。當D野食送到黎既時候我地就知道典解冇咩男士黎食，因為分量少得可憐，正常男士根本冇可能夠飽，雖然佢地D午餐菜單包含一個主食，一個小食和一杯特定飲品，但小編都覺得分量過少，除非你減肥中否則都冇可能夠食，EVEN細食如小編我都只系覺得剛剛好，7成飽LOR，確實系好適合女士既，而男士多數都系陪女同事OR女朋友黎啦，其實都好既，如果食夜晚既話唔好食太飽就幾適合，但午飯甘既SIZE確系唔吸引，所以就算到左黃金時間1點鐘，外面都系幾個等梗，唔算多人食。佢地既午餐菜單價錢都係PP貼地價即係148一位，但以分量黎計就肯定比其他食肆貴架啦！ 小編今次冇嗌套餐因為想試下佢地自稱好出名既櫻花蝦蟹肉撈米腸粉，味道破一般，冇櫻花蝦味，蟹肉似系急凍蟹柳d肉LOR，米腸粉都系一般般，唔特別米香，回頭率確實非常悲觀...... 同事們嗌左海南雞飯，少得可憐，同事一直話唔夠飽（男士），食埋甜品都覺得餓，好慘。另外一個同事叫擔擔面，一般辣（其實唔係太辣LA），同事另外加18元試左佢地既果香奶茶（NUTS），好香NUTS味BUT奶味過重我唔LIKE，我就嗌左單點一杯夏枯草茉莉綠茶，珍珠系夏枯草味但其實唔太重夏枯草味，完全被綠茶味掩蓋，同事跟餐送既熱夏枯草反而幾好飲.ANY肥，回頭指數極悲觀，大家下午茶去試下都無妨既，反而佢地下午茶MENU抵食D，68元ONLY但d食物同午餐系一樣既，每日下午3-6點供應。 下次小編可能外賣單點渠地既飲品加芋頭同埋川味珍珠，飲品反而值得Ｄ　ＬＯＲ     
cry	咸盡樂滿門﹗ 成個長華邨平台食肆都比領展收晒，想搵間茶餐廳都無，唯有行到老遠聯和墟搵食啦 ﹗苜次探訪，侍應姐姐妹妹嬸嬸們都服務殷勤和藹親切，氣氛融洽舒服。 火腿奄烈，即叫即做，聞得到的新鮮。鑊氣十足，煎得金黃香噴噴，味道正常無投訴。太陽蛋腸仔，想咸死我咩 ﹗極咸腸，少有地係用罐頭鹽水咸腸黎喎。 沙嗲牛肉出前一丁，湯底黑媽媽，超濃縮好鬼咸，麵質偏硬唔夠熟，免強只得 9 成熟左右。沙嗲牛肉芡汁一舊舊，放左一段時間，質地及味道可以，但浸完咸湯就過濁過嗆喇，整體中規中矩。 
smile	尋幽探秘小餐館 2018年6月7日。超大雨。大澳。工作關係，呢日來到大澳食晏 原來大澳除咗平時遊客遊走嘅棚屋，仲有完全唔一樣嘅風光 間餐廳位於南澳民居之中，車係入唔到嘅，必需行入去，距離街口大約5分鐘路程 沿路見到好多行山指示牌，南澳似乎係熱門行山路徑，有路牌指示去萬丈布路線，同事話係好靚嘅瀑布 咁一定要搵天氣好嘅日子再行去見識下～～ 當時傾盆大雨，見到餐廳招牌真係好感動 未入到餐廳就已經聽到狗狗吠啦，不過佢哋好乖，淨係會喺屋入面，無走過去餐廳嗰邊 雖然掛緊3號風球，但餐廳已經有一枱行山客 餐廳入面嘅裝修，擺設都比較簡單 有六七張枱左右 落單嘅時候完全由同事發板，聽到老闆娘問有無訂到鹽焗雞，如果無，要等2個鐘 好彩同事精明，訂枱嘅時候已經訂埋 最早上枱嘅係我最欣賞嘅粟米魚肚羹 麻油香味滿溢，湯羹質地幼滑，鹹淡適中，再加上有咬口嘅粟米同煙軔嘅魚肚，非常好味 令人欲罷不能，爭啲想叫多一煲 滿分！！ 跟住上嘅羅漢齋勝在用料種類多，有木耳、雲耳、粟米仔、筍、菇等等，而且唔會好似好多齋舖咁多油多鹽，味道唔錯 餐廳嘅炸物亦非常出色 荔茸酥卷同五柳素魚都香脆但一啲都唔油膩！ 荔茸酥卷入面嘅餡香甜唔膩，食落好似蘋果批，好有驚喜 而五柳素魚即係芋頭魚，入面嘅芋頭用料紥實豐富，但同時又做到軟糯口感，好出色 重頭戲鹽焗雞的確好味 肥瘦啱啱好，雞皮香脆，雞肉入味，肉質鮮嫩唔嚡口 係嫌隻雞細隻咗啲，好快就食晒嚕～ 咕嚕肉不過不失，正正常常 下次來大澳尋幽探秘，去萬丈布之餘，絶對會再訪小衹園～
ok	宗教甜品 香港仔中心糖水嘅選擇不多，大佳B 經營咗十幾年了，係一間有宗教成份嘅糖水鋪。 有某幾種糖水命名都同宗教有關，例如：哈利路亞，耶路撒冷等等      天氣有啲涼，叫咗一款熱糖水 花生糊 好少地方有花生糊，第一次見到。 顏色較深，以為味道會似花生醬 入口有驚喜，係新鮮花生嘅味道，入口細滑，有陣陣鮮花生香，不會太甜  椰汁海底椰西米露 椰汁味唔太突出，海底椰無特別，不過唔會過甜呢點係抵讚嘅 兩款加埋總共$53 現今香港，大佳B 算係大眾化價錢  
cry	一間唔洗錢都唔會去食嘅餐廳 未試過食一餐飯係可以憤怒嘅 因為趕時間，所以12:50兩個人去搵三個位先，仲叫定嘢食等佢一坐低食得。到12:55亞老闆娘已經問我朋友到未，我話叫咗嘢食唔係白坐啦！亞老闆娘同我講佢都要交租喎！轉個頭另一個人又問我朋友到未 比人喝、比錢人歧視你都算，你咪比垃圾我食吖！我唔食肉唔代表係食廚餘架！ $50一碟嘅冬菇炆節瓜，有相你自己睇，兩粒開邊鮮冬菇（係鮮冬菇唔係乾菇浸完再煮），五嚿節瓜件再加幾條娃娃菜，皇恩浩蕩比多兩片甘荀你，飯係硬嘅，味道係還可以嘅，呢碟嘢加杯凍飲盛惠$50。 其他快餐味道同賣相係OK嘅！睇返其他食評話炒公仔麵好食，都係勸喻大家，食返D大路嘢穩陣。 最緊要係，預備好光速食飯咀同胃至好嚟食，仲要齊人至好入門口，如果唔係，比錢你都有排受呀！ 
smile	這俗氣我喜歡 新蒲崗平時就去得多啦，但係果頭食野都係第一次。行過見到店名又幾有趣，三分俗氣，咁唔知七分又係咩呢？於是我們就簡左呢間食上海菜既小店。  我地二個人就簡左個二人套餐再加一籠小籠包，二人套餐有二個小食，一個小菜同埋一個主菜，非常抵食。 三絲粉皮，粉皮不嬲都係我至愛，雞絲火腿絲青瓜絲再加埋麻醬。粉皮同出面食到既有少少分別，唔知係咪小店自己整。雞絲粉皮配埋味道濃郁既麻醬，忍唔住清左半碟。 另一個小食係手拍青瓜。份量非常多，青瓜好入味，滿滿既蒜味，爽口。 粟米魚肚羹。粟米羮唔係假甜，魚肚滑溜溜，非常好飲。最怕粟米羮甜到好似粟米羮薯片咁。 宮保雞丁，一開始見到紅卜卜咁，擔心會好辣，但只係小辣。雞丁加左豆瓣醬黎煮，同平時既味道有少少分別。 食完一輪，主菜上海粗炒終於到啦！熱辣辣岩岩炒好。睇落份量好多，但係實質唔算太多。非常鍾意作唔會炒到好油，比較乾身。 話明食上海野，點可以唔試下呢到既小籠包呢！小籠包皮唔厚，所以要好小心唔好整穿。汁好鮮甜，一啖就食完啦。 最驚喜是甜品高力豆沙，各位一定唔好錯過！外表有少少似油炸，以為係煎堆既質感入面再加豆沙。但錯啦，係沙翁再加紅豆沙，口感好有趣。係其他餐廳都好少見到呢種甜品！ 單叫兩杯竹遮水。
ok	溫馨小品 早前，我哋百無聊賴係天后走走，正想搵一間甜品舖坐低，就遇着陪着你走呢一間甜品店😗😗😗😗....  聽說之前係喺灣仔開店，而家搬咗嚟天后開實體店，由兩夫婦一齊打理，實屬溫馨👍🏻👍🏻  我哋叫咗個腐竹芋圓糖水，同埋焦糖燉蛋.. 好耐冇食過中式嘅糖水，再配埋芋圓 入面有煮到爛既腐竹，味道可親，仲有啲白果係入面  地瓜圓質地唔太煙un，味道唔出，有待改善呀😣😣😣芋圓就好少少😣😣😣  但小店服務好好👍🏻👍🏻
cry	難食到不得了 好耐冇食過咁難食o既海鮮餐, 成餐飯都錯晒~認唔住要寫我第一份食評去比劣評呀! 上星期3同老公開開心心去慶祝生日, 諗住近近地係附近食, 就食民豐, 之前佢話食過一次都可以接受。點知今次出左事, 食完一次發誓以後唔會再食佢。 餐飯叫左: 兩隻薑蔥蒸鮑魚, 一隻肉蟹用佢所謂o既秘製梅子汁蒸, 兩隻賴尿蝦椒鹽(哩個最錯, 請睇內文), 一個沙嗲粉絲牛肉煲, 一碟蠔油炒菜心 等左半個鐘終於有野食, 不過不失, 鮮味一般 又等左差唔多半個鐘都冇野食, 老公開始有火, 叫返落order個四眼哥哥問下, 於終等多5分鐘即上 , 因為好似見d煲仔做到幾香, 諗住試試佢, 點知第一啖食落去, 冇味o既 叫個呀姐黎, 佢話咁我幫你 啦。加完味出返黎先似返d樣, 右返d辣同豉油。 : 之後到隻肉蟹。本來想食黃油蟹, 不過前一日老公d同事外賣左鯉魚門o既黃油蟹同龍蝦, 前一晚我又同佢食左teppanyaki, 已經好滯, 如果梅子汁蒸就唔需要咁靚o既蟹, 食隻肉蟹應該岩岩好。 8月份d蟹應該都靚仔先岩, 竟然佢搵到咁差o既 我地老公都係蟹精, 竟然都食唔晒d蟹 蠔油炒菜心, , 冇comment 到最錯o既係賴尿蝦, 一開頭想食有糕, 點知佢搞左一輪又話今日個d無糕, ok小事。之後佢最後上賴尿蝦, 一上菜見到整錯左, 椒鹽變左蒸, 個四眼哥哥都醒, 即刻話煮房做錯左, 攞返入去再黎過。 收晒水冇晒肉點食呀, call個四眼仔黎鬧鬼佢, 於是入去重新整過‧最後出黎都算ok, 但佢個椒鹽我個人口味唔係咁鍾意, 覺得天虹做得好食d。 埋單, 加左兩個靚仔同1隻忌廉, 要成HKD991.....一D都唔值, 難食到咁樣, 真係" " 
smile	情人節晚餐👍 情人節無另一半都要食飯既🙈 今晚同朋友去左呢間個名唔知點讀既麵店食晚餐，我叫左麻辣鴨腎刀削麵，朋友叫左麻辣口水雞刀削麵，我地另外加左個大豬耳， 全部都係小辣 佢跟餐既餸全部都係另上，很好👍 上菜速度快～ 鴨腎唔會“鞋”，份量多，個麵勁彈牙！ 同埋有厚度，“趙”果陣好有口感好實在👍 試左朋友一舊口水雞，好幾滑，啲辣係餐廳話自己秘製，好香，幾有辣度，好好食👏 佢呢個豬耳好厚身同大舊，同出面食到既有啲唔同，口感都係好豐富，但又不失爽口既一面 店員幾有禮貌，支持呢啲實力小店💪 
ok	到喉唔到肺嘅酸辣米線 返完崇拜，突然想食粉。香港仔好多食粉麵嘅鋪頭。但心血來潮想食酸辣粉。就走上去叫外賣。 在餐廳的櫃檯叫左個魚腐腩肉米線。咁我落左單之後等左兩個字，姐姐叫29號就俾左個粉我啦。 返到屋企，一開就張粉同湯隔開。值得一讚。 食物質素上，湯底酸辣味唔夠濃。料就足嘅除左腩肉同魚腐外仲有芽菜同腐竹，米線粉量就算大份。勉強叫陣彈牙。腩肉就嫌佢太薄身兼太細塊。 魚腐好簿，但ok 淋。 我自己覺得佢個啲腩肉太簿塊，我寧願佢厚身啲好過簿而多。 
cry	星期日lunch,79蚊海南雞飯無料到 星期日lunnch，今日想轉吓口味，嚟呢間。等1分鐘，就可以入坐。坐底見有海南雞飯，即叫。小弟對海南雞飯，情有獨鍾，食過很多(只是很多，不是全部)港九新界出名嘅海南雞飯。君悅酒店嘅都食過，到美心mx都會食。唔理平貴。見到餐牌有，多數叫。  一上碟，好似ok。飯有味，但太油。雞ok，但只有極少雞油溶後再結精嘅jelly喺雞皮下面。雞肉一般。一句講哂，唔值，遲吓金記喺佢留下開門，同樣價錢有湯有嘢飲，重好食過佢，包佢玩完。 
smile	品味 。好味 今日同老細去北角Hotel Vic睇場準備event, 走得時候都6點幾... 老細話不如食埋飯先， 老細請老細話事啦 原來和富道都有品味餐廳架喎～  餐廳叫Present, 主打西餐。 環境設計我好鐘意，Raw Raw地又有英倫Feel, 舒服又雅緻。  我地點左個二人餐，  共享沙律 Garden Salad, 蔬菜夠新鮮。 是日餐湯係野菌忌廉湯， 配上薄薄蒜蓉包一片。 呢個忌廉湯超好飲啊， 一來夠Creamy, 二來野菌味濃郁。 主菜我地點左炭烤西班牙黑毛豬扒拌薯角， 有d似慢煮黑毛豬既感覺， 因為豬扒夠淋又唔靭， 而且調味得剛剛好。 店員細心提議黑毛豬扒可選8成熟， 但我地覺得豬都係全熟會食安心d; 估唔到全熟都可以咁好味  最後黎既係黑松露野菌闊條麵， 講真黑松露配野菌一定唔會差得去邊； 至於闊條麵我幾鐘意，因為闊條麵好難煮， 好多時都煮到淋晒無口感⋯ 呢度就軟硬適中，配合埋黑松露及野菌汁， 好味好好味啊！ Present環境舒服；食物質素高， 最重要係價錢又唔係貴， 下次同男朋友再黎食先得！ 
ok	質素唔錯嘅快餐 工作關係有時要返大陸，今日經落馬洲過關，時間又差唔多到午膳，所以就喺落馬洲站附近搵野食。唔搵都唔知原來有間美心MX~ 叫左個焗豬扒飯，質素都幾好咼，豬扒大塊，有六七舊菠蘿，份量就比以前細份，但對我來說就啱啱好 最驚喜係凍奶茶，原來已經變左冰鎮奶茶，其實我都幾鐘意咁樣，起碼唔怕造冰嘅水唔乾淨嘛！ 最後，見到原來好似逢星期三係無飲管日，最衰今日唔係星期三而我又唔記得帶不銹鋼飲管出街 而我建議冰鎮奶茶杯都可以唔用即棄杯，支持環保嘛 
cry	盒係靚，餡就⋯ 滿心期待既蛋黃哥榮華老婆餅琴日終於拎左 盒的確係好靚 到今朝諗住食既時候 開左勁耐先開到個蓋（唔緊要既） 點知個老婆餅一啲都唔好食 餡料果啲就正常既（栗子粒+紅豆蓉） 但餅皮稔晒 好似潮濕稔晒果啲感覺 但係每個已經係獨立包裝 仲要係有防潮包 都唔知點解會咁 。 始終老婆餅都係新鮮食既好 （小妹一直覺得恆香好味啲，今次因為蛋黃哥，又因為有紅豆栗子，所以買左依個，但真心失望了 ） 
smile	保持到外賣質數👍🏾👍🏾 我同老公都好中意食壽司🍣，但元氣壽司一向都係堂食多，好少會叫外賣返屋企食。不過今日都係選擇左外賣返屋企食，但估唔到仍然都可以保持得到食物既質數👍🏾👍🏾 我叫左蟹棒、佐口魚邊、鰻魚、凡立貝、甜蝦同三文魚腩，各樣既壽司仍然都好新鮮、好鮮甜🤤🤤  而家仲要做緊推廣，只要係會員，無論係堂食定外賣，只要夠$150蚊，就有機會抽獎，分分鐘可以贏到大獎———日本雙飛人之旅😱😱😍😍，不過好可惜，我抽到既係memo紙🤦🏿‍♀️，都好過乜都無既😅🤤
ok	人氣雞蛋仔✨ 要講雞蛋仔我諗除咗北角雞蛋仔之外～我諗都冇人未聽過呢間低調高手大街小食😆 之前已經睇過無數次佢嘅相，終於聞名不如見面😍嗰日係平日去到都係要等不過都快10分鐘左右～可想而知幾咁好食啦🤔 👉🏿✨叫咗一底雞蛋仔 Hkd 17 💸 價錢來講小貴左小小，不過食落就真係超級脆！脆到好似食緊薯片咁🤣之前聽啲人講話佢凍食嘅話入面係外脆內軟， 所以都幾期待，但係可惜凍左之後..佢入面都係keep住脆卜卜😂咁應該都算係好事？同埋入口都好重蛋香味，雞蛋仔愛好者唔好錯過啦^o^
cry	新鮮? 就其... 初初開張都幾好食既...但而家越做越差!!!\r<br>\n所有Cheese Cakes 都好實好硬, 唔似新鮮既又香又軟, 但老闆娘竟然話係實先好食!\r<br>\nLaksa 味道都ok, 但係份量太少!\r<br>\n其他意粉都係冇乜特別, 好homemade feel, 因為唔似師傅煮...\r<br>\n雖然開放式裝修, 有露天茶座feel, 但係...條街唔夠闊同埋太住宅區喇! 
smile	性值比極高既韓國菜 今日同男朋友係銅鑼灣行行下街突然好想食韓國野，就諗起個朋友之前有介紹過依間餐廳啲野食好正崇而且好多炸雞即選擇就去咗試下。 見到menu真係勁多選擇呀，炸雞都有好多吾同既款式，而且有好多款小食同埋定食。 我地叫咗咸蛋黃炸雞，見依家咸蛋黃都越嚟越普遍，融入好多吾同食物就試下。個炸雞一嚟到，我地比佢個份量嚇親，無諗過半份都咁多。而且，佢個咸蛋黃味都幾入味，吾會一啲雞有味一啲無味。啲肉質都好嫩滑。 之後叫咗我勁鐘意食既芝士雞蛋卷。個賣相真係好靚，令我好想快啲食。我地切咗開一舊舊既時候，入面既芝士已經湧晒岀嚟。個蛋仲好嫩，吾會因為咁大條而搞到老晒，而且加埋啲醬同蟹子，真係好滋味。 我地一開始驚吾夠飽，就叫埋芝士年糕拉麵。佢個韓式辣醬真係好正，夠晒辣。入面仲有好多配料，依個真係越食越開胃呀。 依間餐廳啲份量都好多，好抵食，我地兩個食真係叫兩個就夠，三個真係食吾晒。 
ok	華生冰室 - 勝在選擇夠多 華生係其中一間最受ｓｔ．ｊｏｅ仔歡迎既飯堂。無他，全因為價錢夠平（１８蚊連飲品），而且選擇夠多！每日ｌｕｎｃｈ時間，枱面都會出現一座巨大既飯盒山，準備比大批ｓｔ．ｊｏｅ仔攻陷 今日十二點九左右黎到華生，就發現竟然入都入唔到去，因為門口已經堆滿好多學生，不過出奇既係幾分鐘左右已經入到去，可見華生出菜之快！！ 必食推介： 楊州炒飯 (熱鍋即叫即炒，蛋絲﹑火腿﹑叉燒等材料完美配合！) 西炒飯 (好多人話好食，不過就略嫌茄汁味較弱！唔夠搶，亦即係個西炒飯唔夠西！) 咖喱吉豬飯 (招牌吉豬深受眾多學生歡迎，我自己亦非常推薦 ) 窩蛋免牛飯 (記得撈勻先食，曾經試過中招 不過味道真係正！) 黑椒雞扒意 (黑椒炒到好香口，唔食得辛辣野既朋友要小心) 華生既飯盒咁好味，除左多ｓｔ．ｊｏｅ仔之外，筆者隅然都會發現有時衛生情況都幾好，不拘小節既朋友可以選擇買外賣，一於眼不見為淨，但如果你係潔癖一簇，就最好諗一諗先喇！ ｐｓ：去華生飲可樂記得叫阿姐少冰，如果唔係．．．哈哈 ，你將會飲到一杯夠哂冰凍既可樂 
cry	係雪房等左成半個鐘得到一個唔好味o既楊洲炒飯 差差差! 話晒街坊都好應該試下區內o既快餐店o既, 琴晚打完羽毛波, 諗住近近地去樓下o既一粥麵到醫醫個肚喇, 點知醫到一肚氣出黎! 一入去就已經好似入左個雪房咁!!洗唔洗咁大冷氣呀!我打完波都未要到咁凍喇....一d都唔環保o既! 我叫左個皮蛋瘦肉粥同埋一份炸兩, 個fd就叫左個楊洲炒飯同埋一杯可樂! 我個粥當然好快就黎到喇, 但個炸兩就要等喇, 係我碗粥食左1/3, d炸兩就拎得喇, 但!係唔熱o既, 我唔能夠話佢凍, 因床為佢仲有少少暖....腸粉皮入面o既油炸鬼係脆o既!仲係好鬼死脆添o既!但!脆得一d都唔好味, 仲脆得有d硬添!!!總之一句: 難食! 到我碗粥食到剩返1/3o既時候, 我個fd o既楊洲炒飯仲未拎得喎!都成半個鐘喇, 搞乜炒咁耐呢??好好味架? 佢正想出去要過另外一d野唔等o既時候, 出面又突然鬼死咁多人排隊喎....就快排到佢之際, 個數字排顯示佢o既楊洲炒飯終於有得拎喇! 好喇, 拎到返黎(我都差唔多食晒d野喇), 原來又係唔係熱o既!!咁搞乜炒咁耐呀???唉~~冇心機! 下次都係唔好貪近喇...同埋...佢冇個食評係好o既...我更加唔應該博喇.... 
smile	久違了的自助餐 今日係老爺奶奶嘅生日，而且老公又啱啱升左職，所以一家人就去到金鐘三寶之一嘅萬豪酒店食自助餐 自助餐當然係食海鮮啦，香港人嘅心態要回本呀嘛，而且海鮮又唔肥囉  講冷盤方面，有龍蝦、長腳蟹、麵包蟹、蝦同青口！ 龍蝦鮮甜！長腳蟹有海水鮮味！麵包蟹多糕而且味濃！蝦新鮮爽甜，青口就正正常常。 至於熟食，啲例牌野燒牛扒羊架，燒味意粉嗰啲就唔多講啦。想講嘅係佢呢度有龍躉，燴花膠，炆鮑魚，唔係間間自助餐都有㗎！花膠炆得好淋，最啱養顏！鮑魚亦都唔會硬！不過小心食得太多會滯呀 
ok	難得一遇嘅雪糕店 K仔有張迪士尼全年證，周不時都會入迪士尼樂園行下，今日就同朋友一齊去玩，見天口好熱就打算去小小世界涼吓冷氣。  坐完一個圈走出黎嘅時候，發覺小小世界雪糕店居然開咗！居然開咗！居然開咗！！！ 要知道呢間雪糕店真係甚少開門，據聞一星期都未必開一次！K仔撞正佢開，當然要會一會佢嘅雪糕啦  埋到去，見到餐牌上有不同選擇，當然就揀咗望落最招牌嘅窩夫雪糕船！  流程係先到收銀比錢，攞單再到隔離嘅counter攞雪糕，有朱古力、雲尼拿、士多啤梨等唔同嘅味，然後就再擠Cream同落香蕉片/Sprinkles。  K仔就揀咗雲尼拿同士多啤梨味，雪糕本身真係好好味，如果冬天黎食就更好，可以慢慢食唔怕融！ 至於其他配料，sprinkles無咩特別，香蕉片因為浸係糖水，所以好甜，而cream反而就無咩味（當然可能係因為雪糕太甜搶曬D味）。  至於另一個主角——窩夫，其實就真係令人大失所望啦！想像中嘅窩夫應該係卜卜脆，可以啪一細塊出黎蘸上雪糕食，可惜K仔一上手即刻啪一塊，都已經淋咗，完全無脆嘅感覺，似係擺咗係潮濕天氣吓好耐嘅感覺⋯⋯ 
cry	難食到極 我平時食野都冇乜要求, 好少比食評, 但呢間實在太差了. 叫左半隻燒鵝($130), 因為太肥, 得幾舊可以食得(其 他係"肥羔"+"皮"), 仲食到成口都係油, 又冇鵝味, 好唔抵. 話梅班塊: 好似食緊"炸粉"咁, 一d都食唔到魚, 餘下大半碟. 只有碟菜ok. 
smile	粥底蒸氣火鍋😋😋 今日同女朋友2個人去元朗行下 行完好肚餓就上黎openrice 睇下附近有乜好食 見到有依間有蒸氣火鍋就去左試下 入到去總共有3層 我地就係最高果層 啲位都幾舒服 好寬敞 服務態度好好  同平時普通酒樓啲服務態到差天共地 雖然係任食 但啲野食上得好快 我地落完紙都冇5分鐘就上左啲海鮮俾我地 仲會有個員工幫你地蒸野  我地係乜都吾洗做 坐係到等食😂😂 啲海鮮好新鮮 好鮮甜 又大隻😋😋😋 啲牛就吾係普通果啲肥牛 係厚身嘅 好重牛味  手打丸都好正 食落同出面啲丸完全吾同 
ok	《精緻懷舊點心》 星期日當然就係要家庭樂，今個星期日就同咗屋企人去太和飲茶。溫馨提示，大家可以用APP拎位先，唔洗去到企咁耐呆等。 哩間茶樓仲係用手推車，但大家要注意，手推車上面嘅嘢食係遠多過食物牌上面嘅嘢食咖，所以要親自去睇有咩野食。綜合嚟講哩間茶樓食物算係質素唔錯，我哋叫咗太多嘢食不能盡錄，其中失傳豬油包，鳳凰煎糯米卷同腸粉都係我推介嘅!!!腸粉做得好滑，尤其𠵱家做腸粉做得hea就有，好味就好少。而鳳凰煎糯米卷係用蛋煎過先，香氣十足，十分惹味，正! 而哩間茶樓真係好有心思，設計咗個懷舊點心menu，真係好靚好想拎一張走，不過都係嗰句啦，記得用app拎位先，如果唔係真係排死。 
cry	等到一肚火 今日晏晝又去城市大學食午餐，之前都有食過漢堡包我都知道佢哋好出名，但係今日真係食到一肚火。 大約12:45分去到餐廳排隊，本身見到條人龍都覺得有啲唔妥，但係今日工作好攰，在朝早已經諗住想食個漢堡包去Relax下，所以都照排隊啦。 條人龍係非常緩慢，平時會有兩個阿姐一個負責沙律吧，另外一個負責整漢堡包。但係今日得一個阿姐負責煮嘢食，夾沙律，出漢堡包。搞到差唔多1:05先至拎到個包，足足等左20分鐘，果下真係嬲到爆，人手安排非常差。 薯條份量都是非常多，可能出唔切嘅關係，所以有少少凍左，魚柳夠熱，而且大大條非常夠飽。＄32連埋一杯飲品，都算係咁，希望下次可以快少少。 
smile	McSorley's Ale House=v=  我見個個都叫左burger，原來逢星期四個漢堡都有買一送一，睇埋餐牌先知一星期唔同日子有唔同優惠！ 不過我地得兩個人所以就無叫到漢堡，如果多人黎食一定要叫黎試下😆最後我地叫左個肉醬長通粉，Mcsorley’s Party platter同埋烤雞肉煙肉芝士三文治，個長通粉出乎預期咁好食，肉醬同長通粉都煮得岩岩好，肉醬味道偏咸，通粉較為硬身，口感特別，好快就清哂碟嚕！ 拼盤方面個人就最鐘意食buffalo wings，味道偏辣，醃得好入味，肉質嫩滑，仲有三個醬可以點，絕對唔怕乾。 
ok	果然係名不虛傳 呢日去到旺角唔知食乜好，行行下見到沙嗲王就入左去食。同個frd本身就想叫個最出名既白咖哩香茅豬扒飯同埋日式蟹粉豆腐鍋配薄餅，再加一d 小食，但之後見到佢個二人餐有包晒我地想食既野，仲有個蕃茄湯，配飲品再加甜品（有haagen-Dazs雪糕) ，都係$253。因為太吸引所以我地就叫左呢個set😍 我地就簡左蒜蓉牛油雞翼做小食, 一杯菠蘿碧海，一杯特濃朱古力沙冰，最後叫左兩杯haagen dazs 雪糕 😋 埋單個時送左一支細既辣椒醬，同埋一張現金卷😊  兩個人食呢個set都食到好飽😁但個人覺得個蕃茄湯就麻麻地，有d似意粉醬，但個香茅豬扒真係好鬆軟好juicy，再加d薄餅點個咖哩汁真係一流；豆腐鍋就稍為咸左d, 但味道都幾好; 杯朱古力沙冰都幾正，好濃，味道又唔會太假；最後再加個雪糕真係好滿足😋😋😋😋
cry	名氣大過味道...未有想像中咁好食 第一之去赤柱, 咁去到呢間野食晚餐....點左幾樣野... 農夫面包: 硬崩崩,味道尚可,口感差D,如果佢招牌係呢樣...咁我覺得已經失敗 德國腸仔拼盤: 好普通到唔普通既野食,只不過街面小食搬上貴價餐廳上 芝士唔知咩麵: 食落淋Baba  ,味道古怪, 食左4/5 就無食了 沙冰: 只有呢個唔錯 
smile	勁肥美鰻魚飯 經過長沙灣，有好多好選擇，呢一間大推鰻魚飯，就入嚟嚟試吓！ 原條成田醬炭火燒鰻魚飯，盛惠 $128 ，價錢唔算貴，我見枱枱都食🤣🤣 佢嘅鰻魚真係超級大條，食過咁多鰻魚飯，呢一條真係最大條，佢除咗長，仲要好闊身！🤪🤪 佢比我嘅感覺就係超級肥美，味道幾好啊，係正常嘅鰻魚味道，醬汁好甜，雖然唔多，但係都夠撈！ 份量真係好多，一個女仔都未必食得晒！😚 另外，炭火燒嘅香味就不太覺，唔太聞到。 服務態度好好，成日都幫我斟茶，讚！ 廚師推介Menu: 
ok	輕鬆晚餐  鋪內裝飾好似溫泉旅館，好舒服😌 星期日晚但人流都未算太多，靚靚地傾下計都唔錯💑👩‍❤️‍👩👨‍❤️‍👨 前菜螢光魷魚沖漬，味道好夠，大少一向重口味所以極對口味，但依到魷魚比較林，可能食開爽口嘅會有小小失望🤨 價錢算抵食，小卷唔錯魚肉好滑，但海膽呢就唔係加拿大，係澳洲膽味道有啲失望，肥厚肉但鮮味同甜味都唔夠，店員表示有時會係加拿大因為依派唔稱定，所以用澳洲！落單可以問下先 日本象拔唔錯🤤無加拿大嘅咁爽口但會更鮮甜，但係飛機貨唔係日日有☺️ 抵食香口推介，蟹膏加海膽甘香到爆☺️但有稍微鹹可以係飯上啲調味減小啲  
cry	出品不穩定 相信幫襯佢嘅都係街坊，由佢最初開業一直都有幫襯，在不同時段，由於我怕人多，都會避開繁忙時段，味道平均都不錯，可是本人就遇過三次不愉快經歷， 第一次 於繁忙時段，樓面召呼還可，算正面態度，我叫咗一道菜，後來上枱的不是我order的，當中一種食材用咗第二樣取代，同樓面講，佢入去厨房出返梨就話無嗰種食材所以取代了，結果我照收貨， 無謂浪費食物， 但我同佢講如果冇要出聲，我可以揀第二款， 便了事 第二次 非繁忙時段，我喜歡叫四季偏豆， 差不多次次去都食呢款菜，呢次梨嘅偏豆老過我太公， 心中不憤，我無出声，照食，做人要有衣食，但埋單我同收銀講，下次啲出品吾得做吾好出比客人，因我覺得佢係老闆娘，好靚女下嗰個呢..希望佢會同廚房溝通改善一下 第三次 今日 2-2-2017 下午5：45分 叫咗個 吉列豬扒湯烏冬，上次叫過一次， 賣相唔錯 ， 豬扒有蕃茄青瓜伴碟 ， 烏冬亦有青菜 睇見都想食 ，但因為牙痛冇試真啲未，今次打算試多次，点知一上枱我呆咗， 我覺得我似梨化緣， 所有伴碟無曬， 一碗烏冬，加一碟豬扒， $38常餐黃色一pat， 唔係畀和尚食就係畀監躉食咁， 我忍唔住出咗聲同樓面講， 上次個order賣相唔係咁㗎噃.... 佢就話一向都係咁， 其實呢方我知面同樓面無關， 但佢呢個答案令我覺得佢同廚房夾埋， 後來有個疑似廚房大佬， 出聲話雪櫃有生菜加返條菜畀佢，( 即係指我) 我心諗真係冇得救， 佢以為我貪佢條生菜 三次我都冇影相 ，因為我冇諗住要寫食評， 但今次實在太過分 做飲食冇心 冇要求 咁就開檔做生意， 廚房唔理，樓面唔識， 老闆唔關心， 定抑或佢哋係"茶記 "我哋就唔可以要求! 如果係就唔好裝修 ，貼到成牆壁都係食相 ，去招攬客人買客歡心， 想人幫襯你， 點知坐低全部都唔係 
smile	抵食泰國菜 曼谷志明於上環地鐵站口，我時常經過，上星期放工想食泰菜，第一時間諗起呢度，食之前冇做過research，好彩幾好食。   鮮蝦柚子沙律 （$98） - 酸甜開胃，柚子新鮮多汁沒有苦澀味，鮮蝦爽口，全碟撈滿櫻花蝦，加埋d椰子肉同洋蔥，好唔錯。 虎蝦冬陰功河（$98） - 虎蝦大大隻，冬陰功少辣鮮甜，唔食辣之人會喜歡，河粉滑身，但個人認為帶點酸甜會更好。 蛋咖哩軟殻蟹（$108） + 蒜蓉包 （$38） - 好滿意既一道菜色，咖哩微甜加埋蛋好滑，軟殻蟹炸得香脆，咖哩用黎點蒜蓉包好蒜味。 青檸梳打（走甜）（$26）- 青檸俾得重手，酸酸甜甜，加埋梳打水既氣泡，好鐘意飲。 埋單400蚊唔洗，份量十足，幾抵食。 
ok	澳洲自然氣息 成日都經過呢度但好少買，今日無飯食就買左盒茄蓉煮chicken ball, 一盒有5粒，大概乒乓波咁大，茄蓉嘅配方佢話同lasagna一樣，仲已經有cheese喺入面。 可以配飯，無配，唔知加幾錢呢？ 雞肉球入面少少乾，可能d肉太瘦所以無乜油/汁。茄莞嘅汁好濃，我自己加左舊mozzarella ，點d醬汁食，好夾。 
cry	伏中之伏 食水深似海的海鮮店 相信俾得負評既 都係因為以下幾個原因 去過既都有同感 深信唔係得我一個咁諗 真係唔想佢再咁呃人先打負評 希望佢做得有良心啲 食水唔好咁深🤷🏻‍♀️  服務hard sell： 餐牌選擇唔多，得3個餐揀：198/298/798 本身我地3個人諗住第一次食 唔知好唔好  試下叫2個298+1個198試試味啦   跟住侍應姐姐就出黎極力推介想我地全部叫298 話啲海鮮同198果個無得比架 198果隻蟹好細隻同得幾隻貝殼食架咋 298個隻蟹出面賣成$5xx  心諗：你講到咁唔掂 咁你又寫出黎 同埋你一份都係得半隻 扣扣埋都差唔多啦 因本人極度抗拒被hard sell 所以我有禮貌咁回絕左 同佢講我地夠食架啦 唔緊要  跟住侍應唔放棄 搵左老闆娘出黎繼續sell  話唔係逼你地揀 只不過198個份量真係好小 驚我地比較起上來會食得唔開心 當我地猶豫之際 坐隔離枱既叔叔插把口話298隻蟹真係大隻好多架！  咁好啦 我地3個都轉298囉  價錢唔合理： 上菜- 一份298有9樣海鮮 最值得食係隻蟹同龍蝦 但係都係得半隻  算啦 我諗都係依兩樣野最貴 半隻就半隻 估唔到佢啲配菜都咁姑寒 叫左2份聖子 佢可以俾得一隻！ 姐係每人得半條咋陰公 分黎食個下真係好淒慘 我寧願自己去街市買 幾百蚊唔會得半條掛😑  正當以為298好唔抵既時候  就見到隔離枱上左個198 仲 唔 抵！  真係半隻蟹毛+幾個貝殼！心諗你隻蟹已經咁細隻 好心就全隻上啦 出面大大個banner寫198高質海鮮 我呸 我拎99去街市買已經買齊你198既野啦   食哂成個餐都唔飽🤷🏻‍♀️  個粥又無味 完全唔知食左啲咩  埋單- 如果大家諗住星期五六日，公眾假期及前夕(包星期四?)去依間食飯，請預左位位要俾多$28附加費 （唔好問點解，總之就要俾） +$10醬油錢  +10%服務費 +一榨野飲 加加埋埋都$400了  仲要唔可以簽卡 只可現金付 佢好野👍🏻成功呃左個啲想食198但埋單399既人黎  各位想食既 記得帶多啲錢啦😉 
smile	機場staff高性價比新發現- Beef Liberty@機場禁區 **Airport Staff Menu** Food court對面開左間Beef Liberty呀📣終於都有d似樣啲嘅餐廳了  Lunch hour所見, 大部分食客都有permit喺身, 而且有好長時間lunch嘅office人, 喺門口排隊時已經inform左等食物要預25分鐘(真係25分鐘的), 我收左工等幾耐都無問題😂.  All Day Set： A Burger / Salad + Side + Drink （HKD99）  貫徹外國menu style, 只有文字無圖片menu, 有6款選擇, 分別係4款Burger, 2款salad. 我都睇漏左原來可以唔要包, 用碟上仲配埋沙律🧐   Falafel (Vegetarian)/ 法拉費漢堡(素）  House Falafel, Harissa Yogurt, Rocket, tomato, Coriander Salsa  素食burger係咩味？order人生第一個素食burger-應該會係唯一一次👷🏼‍♀️. 塊Falafel餡當然係切碎嘅蔬菜, 繼而deep fried. 個人覺得炸得太過燶, 咬落感覺係硬的, 內裡都說不上juicy, 好乾. 但係塊包夾餡嘅每一面都微煎過, 火箭菜各樣醬料都落足, 朋友食嘅牛burger就好好味, 下次揀返牛肉無撞板🤫   Sweet Potato Fries/ 蕃薯條  薯條🍟成日都食到, 所以識揀一定係甜甜地嘅蕃薯條🍠, 有一個杯仔份量, 真心算係夠的. 新鮮炸起又熱又脆👍🏻停唔到口呢.   Apple mint lemonade/ 蘋果薄荷檸檬特飲 見到杯邊嘅檸檬🍋肉就估到唔係hea沖lemonade, 甜度適中, 大大塊mint令整杯都好refreshing.   Mac N Cheese Bites/ 一口炸芝士通心粉 (+HKD25) 一碟4粒炸mac n cheese, 都係炸嘅時間長左dd, 但濃濃芝士味搭救, li個值得推介👍🏻   全部喺機場嘅食肆都試過黎講(已經喺度做左10年👵🏻). Li間無論環境, 員工, 食物質素, 喺機場範圍, 性價比應該最高係佢.    
ok	服務不錯食物一流的餐廳 星期六晚飯一定要訂枱，我於三天前訂枱，枱只留5分鐘，六點鐘到達，都唔算太多人，三個女仔點左三個主菜，連嘢飲，三個人食咗九百幾蚊，價錢算偏貴。但每碟份量不少，三個人都食唔晒，而且款式新穎，都以蒜蓉為主。環境一般，因為喺又一城一樓，而且成個餐廳係室內但係好開揚，位置尚算闊落，可放嬰兒車，而且waiter service態度良好，我哋叫菜時，waiter都主動過嚟問我地想食啲乜，又主動向我哋介紹佢哋嘅招牌菜。 
cry	乜都排隊！咩事呀？！ 本身搭枱，一入去坐低無幾耐就叫人轉枱。 d野食黎到，都未聽清楚黎左d乜餸，就話客人做咩唔應！ 快子都未放低，就想收人野，話未得，仲叫人快d食埋佢！家陣本客人無俾錢食飯呀？食得慢都趕人走咁！總之唔係個別小二問題，係成間野服務都好差，俾錢入去受氣。   以為服務差姐，排長龍可能因為好好食啦，點知d野普通都講唔上。  小籠包皮厚汁少，肉又無味 客飯菜心炒牛肉： 牛肉似豬肉 醉雞例牌： 雪雞雪到肉都霉都算，又無杞子甜味 鱔炒兩面黃正常，少鱔 紅油抄手，d肉無味到唔知自己食左乜 總之完全唔明點解會有人排隊幫襯啦，倒錢落海咁！以後都唔會食！  
smile	化干戈為玉帛 行到Mikiki商場大門口，左邊見到有狗狗與主人在露天食肆進餐，原來係一間德國餐廳Das Bier，於是同朋友入去試試。  餐廳內部佈置有特色，牆上有德國地圖做裝飾。 坐下不久，芝士薄餅就送到面前，煎得香香脆脆，配以甜甜的醬，打開味蕾。 叫咗個德國香腸拼盤，香腸有三款味道，焗得啱啱好，香脆滋味，配有兩個芥末醬。 其中一個甜甜味的，蘸上先食非常美味 ；但如果你怕太強烈攻鼻的芥末醬， 另一款嘅你就要蘸少少試吓先， 因為太多未必適合。 然後將香腸配芝士薄餅一齊食，感覺更加完美！ 再嚟一個香草煙肉三文魚意粉， 意粉沾滿香草，味道清新，軟稔適中，加上三文魚嘅鮮味，煙肉嘅香口，一啖又一啖，吃過不停， 好滿足的一餐。  不過去到店員先至講話今日節日冇咗個套餐，咁唔緊要嘅。不過佢嘅語氣同態度就可以婉轉少少會比較舒服囉聽落去。係一個可惜嘅點啦。 
ok	傳統糖水店，不過不失 夜晚九點幾，食完飯就想食碗糖水。一直想來試依間，今次係附近食完飯終於有機會。傳統糖水店，一般中式糖水都有，叫左一碗渣窄，有凍有熱，係大熱天時就緊食凍啦。   睇住阿姐係凍櫃攞左一碗出黎，加埋花奶就上得。一碗係正常大小，入面係幾足料，每一口都滿滿豆味。味道方面就不過不失，雖然冇以前好食，但想食渣窄的話黎宜到都不失為一個好地方。  見其他人叫左芝麻糊，蕃薯糖水同湯圓都唔錯，但要下次先有肚了。由於係遊客區，多大陸人就一定會了，但地方大，都唔會好迫。 
cry	好難食 帶左幾個外國朋友黎食，完全中伏，得一個人整野食，我地等左好耐，啲野又難食，所謂嘅流沙包一咬就吡哂啲水出黎，難食到嘔；個排骨飯係用微波爐膠盒叮唔知幾耐之前整定，完全冇技巧，但叮一叮都要等成粒鐘；呢間野一定俾左好多錢落廣告同買好評，希望唔好再有人再俾啲假好評同廣告扼左中伏...... 最後唔知好彩淨唔好彩，埋單我地投訴個流沙飽好水，佢唔信，自己試mit開佢，即刻彈到我老公件衫，算佢有啲良心，佢想唔waive都唔得! 
smile	地膽茶餐廳 食過好多茶餐廳，好多都各有特色，通常都係地點膽推介先會去試下。  今次想同大家推介我餐廳，我之前已經食過好多次，今次我叫左個沙嗲牛出前一丁，腸蛋，熱奶茶，但無論食咩好，都一定會叫奶茶，真心非常滑，而且茶同奶嘅比例啱啱好。最重要係價錢非常平民化。可能因為仲未有mtr的關係吧！  最後想提提大家，如果怕貓的朋友就要諗下先 ，因為貓仔好鐘意坐上黎陪您食野。但有貓嘅鋪頭就免左好多老鼠嘅問題出現啦！  得閒飲奶茶，喉嚨唔沙啞 
ok	慶祝結婚七周年 未入餐廳前, 只係想借個廁所黎用住先, 但門口個保安話廁所係餐廳裏面, 叫我地等到夠鐘先可以入去 餐廳內環境寬敞, 唯獨是安排座位方面有些問題, 門口0個位姐姐, 安排我們坐角落位, 離食物區超遠, 又睇唔到風景, 要求想坐窗口位, 佢話一早安排晒, 無得轉 之後有個唔知係唔係經理, 佢話可以轉坐入面, 咁就算啦! 食物方面, 都好多款式, 三文魚剌身可以攞完再攞, 沙律吧都好多款, 飲品區就要行遠d, 燒蠔唔食好過, 好多蠔殼, 勁重海水味; 整體上, 都值得一試, 唯獨是無服務可言 我覺得佢地只想做團購的客, 對俾正價的客, 態度勁無禮貌 
cry	低水準食物 見佢開左有一段日子 特別約埋fan黎試下 雖然已經有人警告過 不過我諗系個人口味姐 要自己親身食過至信 點知就中招 叫左兩支大啤 不過唔多夠凍 先要個「麻辣雞」小食 一上台 眼都定埋 原來系白烚雞系面放d麻辣醬上去 味道好有層次 上面辣醬味 下面淨雞味 真系夠絕 再叫多個「炸鯪魚球」 佢系滾熟左再去走下油 魚肉仲系濕淋淋 一次過試齊湯煮同走油兩種口味 諗住食下呢度d蒸野 尤其話晒避風塘 緊系要番個「避風塘蒸三寶」 原來系幾舊茄瓜 再系上面放d好似湯渣ge魷魚幼絲蝦干毛 呢個菜收$88再加一總共成舊水 好老實 今時今日咁做生意 唔該唔好再賴租金啦 你當食客系水魚 肯定唔會有返頭兼通晒天 惟有提早走人 都收左三百幾蚊 
smile	呢啲就係「鮮」氣喇~ 個好姊妹匆匆忙忙喺外國返黎一個星期就要走，所以唯有約出黎見一見都好啦~咁耐無見，梗係要請佢食好嘢，之前阿頭請過我哋幾個同事食過呢間，覺得好正好,橫掂好耐無同朋友去淺水灣，所以就決定黎海邊邊歎邊傾~ 我地點左個幾道餸開心share，首先黎既有Spicy Tuna Roll，Fresh Salmon with Okra on special house sauce同Sashimi Platter。吞拿捲食得多，帶有辣真係少食，辣味冇遮蓋吞拿味道, 反而特出佢鮮味出黎其他。三文魚刺身同秋葵，十分新鮮，再加咗佢地秘製醬汁，簡直係錦上添花。另多，Sashimi Platter每種刺身特別新鮮，簡直好似啱啱係海上捉上即食。三樣餸菜都相當有水準。 跟住上枱嘅係 Fresh Japanese Oysters同Fatty Tuna Sashimi & Hokkaido Uni, 真蠔肉身漲卜卜，食落果然夠肥美!拖羅就油花均勻、入口即溶，而兩樣mix埋海膽一齊食果種鮮甜味真係唔講得笑~ 食左咁多刺身類食物，叫番兩個熟食平衡番個胃口。第一個係銀鱈魚，油份超多，經過燒煮過，肉汁仍然保留到，睇到魚皮收縮的模樣，魚肉應該唔差，十分鮮美。送飯正！ 最後一個係Brussel Sprouts，經用醬汁同芝麻炒過，變得十分香口~可以吸一吸收成餐油脂~~ 最好叫左個經理介紹新甜品，綠茶tiramisu, 好好味但相唔記得影。。。 見到個好姊妹食得咁開心，就知呢餐係無價啦~
ok	到大蕃薯🍠不是食蕃薯 黎到大蕃薯當然想試食蕃薯產品，不過主食類配蕃薯只有焗飯， 不過焗飯，飯底太乾身，感覺汁飯分離，有點失望。 反而佢既蜆肉手打天使麵好有驚喜，超級creamy 同好味，忍唔住想一個人食晒。  不過蜆肉有點不夠新鮮無咩味道，但個麵真係好入味，超好食。 不得不提佢個湯都係一讚，稠身又好味 ，好濃，入口滑，讓人一試難忘。  麵包就差左小小 唔夠熱也不夠脆。 黎大蕃薯想試多點蕃薯產品，不過變化同配搭太小令人有點失望 。 期望間店可以做好原有產品亦多想新菜式。
cry	不可一不可再,請三思。 呢間放題我真心希望各位去前要3思,我會逐一講講點解。 第一,店員服務態度差,問多句已經面色變,好多時直行直過。 第二最重要的食物質素,首先講刺身: 刺身每片都好細好薄,味道逐一講; 1.三文魚,最基本的刺身,魚油乾曬,食落口感唔似三文魚,最重要係唔凍,好似放左係室溫好耐咁。 2.油甘魚,本身是本人最愛,但呢D油甘魚,一夾起已經散散地,重要好醒..... 3.帶子,完全唔鮮甜,不過算正常。 4.虎蝦,全盤刺身最好,正常好味。 5.甜蝦,十分迷你,蝦殼未去清,間中有D蝦腳咁。 燒物,薯仔燒到好燶(背面)燶到苦, 蝦又係好細,好燶,肉已經燒到好乾, 腸仔不錯, 雞串是凍的=.=''' 炸物, 蟹腳正常,不錯, 炸蝦非常過分, 咬左一口,D粉係多過隻蝦,可看圖2, 細肉只有非常少的一部分。 南瓜炸到唔脆,非常油的感覺, 東菇不錯幾脆。 到這個,全晚最過分的一味食品,叫沖繩一口牛,食落去完全唔知依緊咩,牛肉口感因為鬆肉粉太多而完全無牛肉味同輕輕一咬就散,醬汁好怪而且好油,不能接受。唔信可以叫一份試一試,但我肯定你唔會食得曬.. 另外佢有沙律吧,不過長時間無蓋,而且雪櫃是開放式,擔心細菌問題,雪糕是雀巢,但雪櫃應該好耐無溶雪同洗,旁邊D冰成日跌落D雪糕度....... 其實一間餐廳食物質素第二, 衛生是最重要,但我覺得佢呢點完全唔達標,同埋我食完半個鍾後就肚痾,趕唔到返屋企衝去商場洗手間。食呢餐之前無食過任何野。 呢間餐廳唯一好處係唔迫。
smile	轉角見-車房中的西餐廳👍 過完農曆新年之後休息咗一輪，係時候出動繼續食好嘢。今日嚟到天后呢一間隱世西餐廳，其實之前朋友都同我嚟呢一次，印象難忘，我今日就帶多另一個朋友嚟慶祝生日。 . 繼續叫咗🔅竹炭黑蒜多士$70 因為上次食完覺得特別之餘，仲念念不忘😋 . 🔅Stuffed Mushroom $70 蘑菇呢樣平民食材都可以發揮得淋漓盡致，顏色配搭同擺碟令到呢個菜式相當吸睛誘人； 咬落去嘅時候蘑菇本身嘅汁喺口腔裏面爆出嚟，鮮甜濃郁。 . 🔅Black Truffle Risotto Scallop $190 兩粒大Scallop煎得好香，意大利飯煮得較為腍，適合我個人嘅口味👍因為我知道正宗意大利飯係比較生，好似煮唔熟咁，所以我覺得呢間餐廳嘅意大利飯係絕對啱我心意😍 . 🔅Black garlic pasta $88 因為黑蒜嘅味道本身係甜，初初入口嘅時候會覺得有啲怪，慢慢會接受到，意粉香濃味同香煎雞髀一齊食係非常匹配， 而且有四件大雞髀肉，物超所值🤟 . 其實天后喺銅鑼灣隔離，但係可能舖租已經平好多，令到商店唔會將經濟壓力轉嫁喺消費者身上，菜式都能夠以一個可接受嘅價錢食到，有時更加會有驚喜😇 
ok	抵食日本菜~~ 成日搭車都會經過呢間小店，但食就係第一次~ 呢間小店地方唔算大，我地一行4人被安排坐最入果張枱，好彩店員都冇忽略我地~ 哈哈~ 雖然環境一般，但食物質素唔差~ 我地叫咗兩個飯同埋小食壽司share~ 香蒜牛肉鐵板飯幾香口，而浦燒鰻魚芝士蛋包鐵板飯都唔錯~ 七味雞軟骨好抵食，好似食極都仲有~ 哈哈~ 另外仲叫咗炸軟殼蟹，燒茄子同幾款壽司，味道都ok~ 總括嚟講，雖然d食物未至於覺得 "嘩~ 好好味!"，但講真都有返咁上下水準，絕對可以俾個機會試吓佢~ 
cry	或許沒有下次了！ 星期五入咗赤柱逛下食下嘢。平時見市集生果鋪門口成日大排長龍有人等位，由於今日是平日，只有一兩個人等，所以入去睇吓有乜食。啲人應該係等門口嗰間「泗益」茶餐廳食西多士......但見冇位，所以去咗隔離嗰間「民益」食魚蛋粉。 一坐低就有幾隻「豆豉」飛來飛去，有啲想轉呔，但最後都叫咗碗魚蛋粉、油菜同奶茶。檔口只有兩個人做嘢，一個負責煮麵，一個負責落單同上食物。地方細細只有六七張枱，而且坐唔滿，只見廚師係咁煮，但煮極都輪到我哋張枱，只見阿姐成日攞咗啲麺出去唔知邊度！等咗好耐，又催咗幾次,速度簡直超慢，有啲唔耐煩！另外嗰個阿姐成日藤來藤去，好似好忙咁，隔離新來嗰兩個客人想叫汽水，阿姐都叫佢自己去囉！客人都O晒嘴  最後魚蛋粉終於嚟咗，好彩都ok，啲麵幼身而且幾滑口，魚蛋都有魚味及口感ok。奶茶味道有大排檔風味，但比想像中細杯！ 油菜都好細碟，好似一棵生菜都唔夠！不過都幾爽口。  不過基於環境質素同速度，應該都唔會再有下次了。
smile	保持到水準👍 呢日去完拜山，近呢幾次經開黎拜完山都會黎呢間冰室到食野，因為近車站番歸，夠晒方便。 下午茶時段要等位，不過都很快有位。 餐牌真係有好多選擇，焗飯、鐵板餐、撈丁、湯粉麵、韓式食物，甚至甜品都有得揀。 我地掙札左好耐先諗到食乜，因為大部分價錢同賣相都幾吸引。 最後我地揀左炸脾+薯條，幾時都時都係下午茶皇王之選，炸物新鮮炸即食幾時都係無得輸，脾無炸過龍乾身，外皮脆啖啖肉，正 薯條食得出係新鮮炸，熱辣辣剛炸出無耐，炸物油膩少不免，但無話成條索晒咁咁 粗薯條幾時都係咁正~~ ~ 奶茶配紅豆冰好正，無平時既椰汁紅豆冰甜，一來飲到奶茶二來食到紅豆冰，一物二食爽呀 我既Tea Set叫左粟米焗薯蓉球搭奶醬多。粟米薯蓉球仲以為係小小一球，到上枱原來係一盅焗薯蓉，，好熱辣辣，因為本人都幾好食薯蓉，仲要係即焗制既，真係好正，同平時食冷盤果種薯蓉感覺好唔一樣，面果層脆得黎中間薯蓉又有少少軟，外脆內軟 好綿好綿既軟滑口感，所以好正咁一個吞哂！ 奶醬多亦烘得好香脆，搽了唔少牛油，一點都唔孤寒呢。 再來點左個Q版肉醬意粉+炸咖哩角比小朋友仔食，即焗夠晒熱，咖哩角呢D小食開PARTY好受歡迎自己都會夾黎食，自己炸就無可能架喇太O徒油，唯有下午茶時出街先會點，方便又可以淺嘗 紅豆冰加左椰汁，溝淡左甜度剛剛好，紅豆好淋，用金屬杯載住特別冰凍。 仲有再黎左個火腿芝士西多士，即炸好正，西多士凍左會好乾身難食，即炸真係無得輸 總括黎講都相當滿足，性價比唔錯，所以每次經開都會做回頭客 
ok	比意見先得 之前食過學生餐就 $30 (一點前埋單就 $28) 個陣成日都貪佢食一個餐 $28-30 就搞掂而成日去食 個陣食學生餐 d 質素都幾好既...又有野飲又有湯 食完飯後仲有甜品。 但自從係 2011 年學生餐加價至 $32 後, 個陣無埋甜品... 加上老實講而家質素都下降左 , 加價後食過一次，之後同班同學都無再去食啦。 因為始終係學生身份, $32 食個 lunch 對我地黎講消費力太高啦 次次有人提起去食我同幾位同學都反對... 而家多數都係去返置富商場既 food court 食下車仔麵/老麥/吉野家算 食呢 d 野都係 $20-27 就可以埋單。 再唔係就上街市買個雙併燒味飯好過，自己帶水去飲。 
cry	慕名而試蛋牛治 失望而回冇下次 我諗Cafe老闆係大部分80、90後青年嘅集體回憶,絕對可以話細細個已經睇佢,見佢喺觀塘工廈開了店,於是心郁郁想去試,但每次去到餐廳不是休息便是提早關店,一直都無緣相會,直到今次星期六3點下午茶時間,終於食到了,但係...... 首先講下位置及裝潢,Cafe位於觀塘工廈1樓,非常容易去到,裝潢就與普通餐廳冇大分別,半開放式廚房,有10幾張枱左右,Cafe亦掛左好多印有老闆嘜頭嘅宣傳版,另外門口放咗部「共享紙巾機」,但自己就冇試到。 由於係星期六3點左右到,不用等位就入到,叫左個招牌蛋牛治餐,加一杯凍檸賓，大約4X蚊,落單過程其實算快,不過成間餐廳得1個樓面,又要收銀又要執枱又要傳菜,都真係幾辛苦。 入戲肉食物質素方面,蛋牛治嚟講,呢間真係好一般,包係嘉頓白麵包,唔預有驚喜,諗住叫得招牌菜,應該喺個餡有料到了,但原來冇,肉較乾、蛋汁亦較少,個面包底仲要係濕既....其實並不難吃,只是抱有較大期望,但同樓下茶記早餐蛋牛治差不多時,而價錢貴些少便覺得不值。  
smile	king size米線小店 ​ 呢度既size係 下午餐：正常餐大小 正常餐：超大king size 今日咁岩去附近唱錢 就嚟咗呢間百味川食個米線 個時段咁岩撞正係午餐同下午茶之間 店員就問我想食午餐定下午茶 我又未食午餐 就決定叫個正常餐食 我叫咗嘅係百味鮮茄魚米線 枝竹，娃娃菜，腩肉 一嚟到就已經見到超大碗 有我成兩隻手掌咁大 好香嘅鮮茄香味 個湯底都幾濃 餸嘅份量都比起平時嘅多 枝竹 淋滑入味，勁香嘅蕃茄 好味推介 另一個呢度既熱賣就係呢支奶茶!! 超高質
ok	下午茶餐 座無虛席 經過梨滿圓韓國料理, 見到入面坐無虛席,仲有人等緊位, Sweetie話佢2年前已經食過旺角嗰間梨滿圓, 聽佢評價都唔錯喲,所以我地快快等位,嘆個下午茶先! 未點餐時店家給我們一人一個冷盤前菜, 有少少泡菜; 南瓜同豆角,我地叫左2個餐: 1) 泡菜湯飯 2) 石頭鍋飯(可選牛; 豬; 雞肉) 餐飲送熱檸檬茶/ 奶茶/ 咖啡, 我地叫左熱奶茶同熱柚子蜜, 熱柚子蜜係特式飲品要加$5,  泡菜湯有好多材料,韮菜、豆腐、金菇, 仲有大大片既泡菜等等~ 雖然湯偏甜, 但天氣凍凍的～大満足～ 石鍋雞飯好夠熱,拌既途中,飯焦已經好快燶哂🙈 佢既雞好”鞋”,非常一般... 額外加$5既熱柚子茶仲細杯過送既熱奶茶 我地都傻眼了,下次番旺角店食先得! 
cry	廣告力量真偉大 三文魚海鮮焗飯 實情是搵笨實之作 主打三文魚, 居然只得兩片薄如紙既魚, 魚又淡味 海鮮又削, 只有最平既墨魚, 一隻蝦, 一隻青口…. 最多係青椒 成個飯既精髓只係靠個 (金寶) 磨菇汁(湯) 獨撐  絕對係失敗之作 中湯: 咸到似海水, 似兩口已經要放棄 
smile	外貌唔討好 但食落個味係ok既 星期六收左工去食飯 本來想食嗰間冇開門 行左好耐就去左奧海城嗰邊食飯 因為我唔食牛 所以叫左呢個雞扒車打芝士包 $65 本來覺得burger 係應該跟汽水  但所有非酒精飲品半價都要其實要加20蚊 咁我不如叫特飲啦哈哈 所以我就飲左蜂蜜蘆薈茶 出黎個樣都比較頹 一隻白色碟就咁放個包同粗薯條 比得一細包茄汁 其實唔係好夠點 個包既料就係雞扒 芝士 生菜  我冇諗過會冇蕃茄片所以有少少失望 不過個味道其實幾好 個雞扒燒得幾香又多汁 都夠熱整熔少少芝士片 塊生菜都新鮮 唔會黃啊有窿啊 個包都軟熟 一大啖咬落去 唔會有種熱氣既感覺 個包都好大個 做lunch 其實都真係夠飽 總括黎講 其實唔差 個包只論味道合格有餘嫁啦  係伴碟 或者係隻碟 可以改善一下  如果夜晚去應該就變左做bar  我見都好多款酒同個酒精menu都幾詳盡
ok	價錢大眾化 訂左枱過黎食飯，呢到門口有得免費泊車幾好，入到黎環境都吾錯，招呼都可以，唯獨係一個過黎埋單既阿姐，真係令人想破口大罵  拍青瓜。。。好麻麻  一人一碗 濃湯花膠燉響螺$48位 呢個價錢都算抵飲，濃郁，不過吾夠膠 脆皮素鵝 $38例牌，吾油膩，點咪喼汁一流 冰鎮咕嚕肉$90 本人都係中意食熱既咕嚕肉多啲，冰鎮開頭食都覺得好特別脆口，但食多幾舊就覺得甜，冇熱食會追住食既感覺。 不過都算特別同吾錯!!!  蜜糖芥末蝦多士 $108  (上面原隻蝦，中間蝦滑，底層多士) 其實多士可以厚番一倍，中間果層既蝦滑好似多左，同咪個芥末汁都應該要濃郁啲，食吾出芥末味。。。 蛋包海蝦球 $95，個蛋煎得岩岩好，入面吾會過熟同過生，恰當好處!  菜。。好老。。。。好彩有蝦米補救番個餸 芝士焗海蝦球 $138，芝士吾夠結身同吾夠香濃。。。
cry	😨一般般la🙅🏼  雖然當初係睇官方推薦依間好食😂 但其實我覺得一般般仲要幾貴下😢 層皮好厚同咪外面出面都太軟😪 火腿好lam好水🙊一般般⋯ 但太安樓就成片夾落去 似食緊三文治多啲😪 純粹個人意見😌 
smile	窮遊日本必食嘅天丼😆 相信成日去日本嘅人都有幫襯食過天丼！當然如果唔係太多預算去天丼開餐都係唔錯嘅選擇 有幸佢終於嚟香港開店重要喺青衣落户😚由於新店關係排長龍呢類指定動作一定唔少得！😙所以各位食家耐心等候吓喇。 睇完餐牌後，我點了上天丼 另追加雞排一塊！其待已久嘅上天丼已來！炸蝦🍤唔錯鬆脆、南瓜鮮甜、飯有飯味 麵豉湯一般！至於追加雞塊juice!(有驚喜) 總括嚟講以咁嘅價錢！重要要求咩質素吖！都已經唔錯！服務都尚算勤快👌 
ok	掘蛋午餐 同肥髀去愉景灣掘蛋，玩攤位到中午，想帶肥髀一齊食午餐，可惜想食嘅日本菜排晒長龍，所以最後去一樣爆場嘅麥當勞買外賣，店內有嘅空間都企咗人，勁嘈吵，有室內及室外位置！店員在櫃臺內瘋狂落單兼出菜！所以人多都唔使等太耐！買咗攞出去對住無敵大海景食！ 魚柳包餐（$33.2） 魚柳包：好細個，雖然味道保持到，麵包鬆軟，魚柳香，加芝士片同沙律醬，爽口好味！但一定唔夠飽！ 中薯條：焗一焗已經淋咗啲，一般 韓式柚子特飲（跟餐加$4）七喜加雜果，味道唔假好味！消暑飲品！ 麥樂雞餐（$24） 麥樂雞（6件）跟甜酸醬，雞件香脆，點醬好味！ 中薯條：焗一焗已經淋咗啲，一般 凍鮮檸茶（跟餐加$3）麥當勞比較健康嘅選擇，糖水可以自己落，我唔落飲，茶味清爽，鮮檸清新！好味！ 食物唔會有驚喜，味道正常！店員摩打手出餐！勤快爽手！仲保持到禮貌！連經理都幫手執餐出菜！加分！ 假日嘅愉景灣搵食好難！
cry	少許失望 係openrice見依到既skirt burger咁特別，就諗住同朋友3個人嚟試一試  裝潢都幾特別，又有街機打，見到好多小朋友都好開心 Burger選擇好多，唔計non beef既都有十幾款選擇 我地就揀左skirt burger同the Mexican 飲品就揀左coke float 都幾細心 上枱時可樂淨係斟一半，唔怕山洪暴發咁湧出嚟 食burger飲可樂 小食方面就揀左Mac n Cheese Ball ($78) Ummmmmm.....係無味既 一啲芝士味都無既 同個醬唔係好夾，寧願點返茄汁 不過算啦，諗住重點係burger嘛~ 依個burger既芝士真係大得好誇張 Skirt Burger($189) 一黎當然要試下塊芝士先啦 ahhhhhhhhh好鹹啊 個cheese ball就無味，但依個芝士就咁鹹 個burger都幾失望，入面既肉同醬都一般般 賣點係塊芝士，但可惜塊芝士只係用黎影相，味道好一般般 唔算好值得黎試  The Mexican($169) 反而依個比較好食喎 個醬係smoky mayo, 好味 依個醬同個肉比較夾  食完正餐就要食甜品  Hot Fudge Sundae ($68) 雲呢拿雪糕加上朱古力醬，係一個好簡單又好好食既甜品配搭 但個chocolate brownie就麻麻地啦 係偏硬同死甜既brownie  Pancake-banana($48) 明明個menu上話有caramel and chocolate sauce, 但上到黎乜sauce都無既，完全被騙 不過個pancake都幾好味，幾有蛋香  特登黎食burger，但質素就連shake shack都比唔上 對個skirt burger真係有d失望 反而甜品就幾好食 
smile	好味抵食泰菜 今日晏晝想食個快飯，所以就嚟咗公司附近嘅南朗山熟食中心，上咗去2樓，隨便揀咗一間泰國餐廳，叫青咖喱屋。餐牌望落去價錢非常之超值，食個晏就都係三十幾四十蚊，仲送埋一杯特飲，邊度搵呀。  見到隔離枱食海南雞飯，啲海南雞非常吸引，飯既份量非常多，但由於我唔想食太飽，所以帶咗海南雞湯河，冬陰公湯底，再配椰汁冰，埋單40幾蚊。海南雞非常鮮嫩，一啲都唔乾，好好味，冬陰公湯唔會太酸太辣，好易入口，椰汁冰亦都非常足料，會話落太多水溝稀曬。 
ok	有噱頭但味道麻麻🤨  2019年第一餐飯 之前睇蘋果介紹過呢間野，都幾有興趣試下咩係釜魂飯。 位置係淘大戈頭 12點到門口唔洗等位直接入。 可揀既餐一眼睇曬，可以睇得出佢地既重點都係賣釜魂飯 ，可以話係無咩選擇可言，只好期待之後有更多選擇。 諗住鰻魚咁貴應該無死，點知d鰻魚真係好普通，d汁話可以無限添加，但d汁實在太甜，完全唔好食。 女朋友叫左個叉燒就唔錯，日款叉燒既汁食落有少少似港式叉燒既味道 。咁我做咩黎呢間到食日本野。 所以到最後間野最特別就真係係d飯到，粒粒分明，同埋好有口感，仲有d飯焦。  枱上面仲教大家有茶漬飯食法，但係問店員先知完來係要加18蚊 ，所以最後就無加到了。 最後仲有加一服務費，個人覺得服務真係麻麻，埋單都係自己拎出去埋。  總結都幾失望，食物都係麻麻，服務麻麻仲收埋加一。完全唔值得得覆桌。 
cry	十分失望的抺茶銅鑼燒🥞 A-1既麵包一向質素都唔差，但甜品質素就參差不齊😕最近見到新產品——抺茶銅鑼燒，身為抺茶控既我，抱住好大期望咁買左黎試，點知......中左伏！ 抺茶銅鑼燒（$21） 包裝禁精美，本身諗住點都唔會伏，點知食完第一啖已經食唔到落去🤮🤮🤮食完只可以用三個字形容——甜到嘔！！！除左甜之外，食唔到有任何抺茶味，極失望😞同款另一隻係栗子口味，不過食完呢個已經打消左試栗子味既念頭，以後都係唔好亂禁試A-1啲新產品🥴 
smile	靚靚聖誕大餐🎄 聖誕又就快到，男友帶我提早慶祝過聖誕🎄！😺 今晚帶左我去浪漫西貢西餐慶祝。 呢間有幾間分店，男友揀左平時少去，又浪漫d氣氛好d既西貢分店食飯。🙂 餐廳就係海鮮街附近，好昜搵到。 入到去環境好靚，好有外國餐廳feel.播住聖誕歌，好有氣氛，坐得好舒服🤗 選擇好多，最後見到呢份兩人套餐都幾抵食，就揀呢份喇！ 先來一份餐包🍞多士烘得熱熱的，加上牛油很香脆。 沙律可選煙三文魚或鵝肝。 我地揀左鵝肝 😍哇！好大盤沙律🥗比平常既前菜沙律大得多！ 有兩塊大鵝肝，煎到外面很脆卜卜，一切開啲鵝肝油流哂出黎。正！😍食落有入口溶化既感覺！好味。 沙律菜落了黑醋汁，食落酸酸地好開胃！😋  餐湯: 龍蝦湯☕味道非常濃郁，重龍蝦味。很鮮味！ 是日餐湯:甘筍忌廉湯，相對比龍蝦湯 味道無咁濃味，飲落好creamy,帶點甘筍既甜香味🥕🥕 main course:3選2 聖誕大餐點可以少得牛扒🐂 烤安格斯西冷牛扒  配 紅酒汁  好大塊，有10安士。多肉汁好重牛味。 再沾少少紅酒汁，更加惹味！  配菜亦好多，有大大條既粗薯條🍟好香脆！ 烤特級黑豬扒 12安士 配芥末子燒汁🐽 呢度既野食都好大份，食到好飽。 豬扒有啲肥膏，再烤一烤。逼哂啲味出黎。好香好煙韌！ 而個芥末子燒汁都幾match!唔會話好咸 最後來個好味既甜品🍮  口感軟滑香濃既芝士朱古力味。 又幾好味🥳😘
ok	晚飯圍菜 油麻地的聯邦金閣，因地利關係，所以久不久，都有同事約去食飯。  首先，個乳豬皮脆肉嫩，只係略為多肥油，如果皮走層油，就真係完美。但一分錢 一分貨，所以，呢個動作，我唯有自己做。  黑松露炒大蝦西芹，份量十足，D西芹食極都有 而西蘭花炒鮮魷，同樣大大碟，不過呢碟就足料好多，魷魚多過菜，唔駛箏，而且D鮮魷又夠厚身，真係好正。  其他餸菜都幾好，食左咁多年，聯邦金閣的水準都幾穩定，未試過特別差，所以久唔久，都會來食下飯。  
cry	失望 黎過長洲食海鮮幾次，興樂都係第一次試，知道呢度食海鮮好平（$178 四款海鮮小菜）。 今次坐室內，啲昆蟲飛來飛去。一入去就叫左個$210 五送餐，包括白卓海螺，椒鹽九肚魚，炒蒜溶菜芯，扇貝同聖子。 先講個菜，不過不失，份量都ok。 海螺，真係白卓，食落無味兼乾身，個碟仲勁熱過啲螺，好一般。 九肚魚，大概有10條，又細條，一啲都唔翠。 扇貝有4個，算是較正路，但俾得好少汁。 聖子，例牌將啲殼放係底上面就放少少肉。份量少，又細，啲汁明顯地係後加上去的。 我唔會再食呢間。。 
smile	超高性價比粉嶺西餐廳 第一次黎就覺得好有人情味，伙記們都好細心咁留意我地既一舉一動，又會同我地閒聊，加水換紙巾。每一道菜都會準備好岩既餐具同碟俾我地，勁好服務。👍  先上道頭盤 開胃芝士沙律，芝士唔算太濃，加上火箭菜 蕃茄同酸汁，非常醒胃。😄 紅酒梨併雞肉 平時食紅酒梨會覺得太濃太淋，呢到就岩岩好。有紅酒味之餘，又會keep到梨既爽脆，非常清新。☺️ 由細到大 對田螺焗薯蓉都情有獨鍾，呢到既田螺焗薯蓉同以前既味道都好相似。田螺又唔會話細得可憐，啖啖肉嫁～😋 終於到戲肉！ 真心覺得係走勻全球最好味既白酒煮青口！！咁當然都可能係我孤陋寡聞既，但佢外國空運到港既青口，又大又淋又濃海水味，真係唔係講笑！佢會配上薯條俾你，我就好中意留起餐前包點青口汁食，識食一定係咁食。😍😍😍呢個鍋都只係百幾蚊，出去食咁既質素三百冇走雞！ 呢舊羊架係三合一，平時可能兩舊水先得一支骨。呢到又係百幾蚊，就有三舊！仲要係好味，好淋。我食8成熟，岩岩好。食呢道菜，侍應會專登黎添薄荷醬/芥辣醬上我地隻碟。下次黎都一定要食😍 不得了梳乎厘，面頭竟然係陳皮。真 fusion, 食落都好夾。真 特別，唔係到到都有得食。媽咪話佢簡直係出色！😆 大廚話以前俾客人特別要求，之後就發明左出黎喇。 焦糖燉蛋，如常窩心❤️ 呢間餐廳既大廚時不時會出黎問我地對野食既評價，係好有heart 既大廚！未試過食飯都咁俾人重視，大廚仲好nice好中意分享。  我已經介紹左三班朋友去食，我會再努力，要全部朋友都食過呢鍋咁正正既青口鍋❤️
ok	土耳其風味 襯好天梗係去離島行下~少食土耳其野 所以就揀左呢間都幾多人讚既食下 招牌南丫島漢堡入面有薯餅 牛肉漢堡 同豬肉漢堡 三層夠唒豐富 漢堡大大塊 好juicy 唔會太油 亦唔會太死實 唯一就係佢唔係用咩好靚既牛肉豬肉 所以鮮味就一般啦~ 粗薯條都好夠份量 炸既程度啱啱好 即叫即整夠唒熱 烤肉大會係肉食獸既選擇~ 有火腿 辣肉腸 同雞肉 番茄醬做醬汁 仲有大量芝士覆蓋係上面 拉絲冇難度 薄底有薄底既好處 就係容易脆 同軟綿綿既芝士做成對比 成個pizza好住家feel 不過唔太值呢個價 整體偏貴 質素屬一般 比較住家形式 不過南丫島既物價都係高既
cry	Burger完全唔掂 平時都唔打劣評 估到一個星期開齋兩次 繼陳漢記劣評後又黎多篇 本身都諗住呢間野食完就算點知同事講番原來咁樣都有三十幾個好評 咁真係要上番黎講公道說話喇 呢間cafe前身係Dino果陣好食嫁 特別係個黑醋pizza估唔到竟然執左 今次諗住試下原址新開嘅究竟真係新鋪定係換湯不換藥  叫左個mega安格斯burger 大就真係幾大 一上枱睇個樣好似好好味 一大啖咬落去即刻靜左 點解？因為心諗 我究竟食緊咩？點解冇味嘅 跟住再大啖d咬落塊所謂安格斯度，你呀媽個仔 都仲係冇味嘅 真係好fail 咁厚嘅扒竟然冇味 想像唔到佢入貨係咩貨黎 值得一讚係粗薯條炸得幾好食 熱辣辣又幾香薯仔味 不過都唔加得幾多分 食burger薯條好食係基本黎 另外個湯都係麻麻地 味道都正常 但個texture完全唔掂 好水 究竟係加左好多水定點就不得而知  總括黎講呢個burger餐真係唔掂 其他餐好唔好食我唔知 但係個burger咁嘅質素 我都唔想覆桌了 bye~
smile	西貢滿記 食完韓國野，朋友揸車過黎西貢食糖水，再一次食滿記甜品，今次係西貢食滿記，又好似真係比起其他分店好食d。 今次食嘅係白雪仙草芋圓，配料方面有: 雲呢拿味嘅冰底，紅豆，唔同顏色嘅芋圓同埋一舊應該係芋頭泥嘅物體，仲有仙草。芋圓黎講佢都做得唔錯幾有咬口，但係就唔太保留到本身個樣食材嘅味道，例如: 淺紫色嘅芋圓係芋頭做，橙黃色嘅多數係南瓜或者蕃薯。但係除左深紫色嘅紫薯芋圓比較食得出紫薯味之外，另外個兩款芋圓食落嘅味道冇乜分別。中間個舊芋頭泥軟硬度適中，食落去好香芋頭味，加埋雲呢拿冰一齊食好夾。總括黎講，呢碗野39蚊都算抵食嘅。 
ok	街坊價日本定食 -  Lunch喺上水搵嘢食，行行下見到有間門口好有日式風嘅餐廳，即管入去試下啦。 間舖頭唔算好大，都係十張枱左右， 加上又係lunch時間，坐得都算迫。 我同我嗰friend都叫咗 「月見牛肉石頭鍋飯」， 配三文魚刺身2件 + 麵豉湯（$55）。 其中一份餐，將三文魚刺身轉咗加州卷試下。 前菜方面不過不失。 麵豉湯太鹹了，飲幾啖就算數。 上菜啦！！ 上菜啦！！！ 我哋見到個石鍋飯都打過突，真係好大碗，飯面鋪咗好多牛肉。 牛肉汁亦都比得夠多， 石頭鍋夠曬熱，所以個飯底好多飯焦。 雖然係好大碗， 正因為實在太好食啦！！所以全部食曬 **** 不過，衛生方面我覺得有待改善， 因為佢畀我嗰個飯羹好大陣漂白水味， 食第一啖我都聞到一大陣怪味，再食第二啖，再諗.....冇理由呢個飯有問題架？？？ 再聞一聞， 係飯羹出事！！！ 點可能食具上面有一大浸嘅漂白水味！！！ 就算嘢食幾好食，呢個point真係接受唔到！！****  真心希望呢間餐廳會改善啦,如果唔係就 糟蹋咗廚師煮得咁好味。   __________  地址：上水符興街10號A座地下
cry	真係超伏🥀 其實好耐之前都食過呢一間台式料理覺得都非常麻麻，今次同事話不如咁耐冇食就嚟試下，見到餐牌都係平民化大概50至60左右包一台式飲品。 叫咗肉燥雞扒飯，黎到啲肉燥好似嘔吐物咁，豬扒味道一般，可以接受，但係就比較瘦及「鞋」，同食食下都冇乜胃口，覺得唔係太好味。胚芽奶茶奶茶味偏苦，而且唔似台式奶茶，有點失望 同事叫左牛肉麵，嚟到個賣相已經非常唔掂，再睇埋啲料真係食少少都嫌多，同事都話非常難食。呢一間嘢真係同個舖名一樣超級伏  
smile	《抵食平民日式飯堂》 經朋友推介，一於晚餐到來一試 佢係高威閣商場再上少少，地鐵站行過去都幾遠下  不過食到好野係值得既 行到黎熱烘烘當然食返d壽司先🍣 呢個三文魚拼盤真係重點推介 3件三文魚腩刺身+3件三文魚壽司+2件花之戀 - 三文魚腩十分肥美且新鮮 而且厚切，食落口會好有質感 一啖食落口仲好甘香，十分滿足👍 - 三文魚壽司一樣肥美同新鮮 而個壽司飯酸味適中 更提升鮮味同減少肥膩感 同埋個飯握得都實 唔會一夾就散 - 花之戀，蟹籽都十分新鮮，而份量都多 個醬份量都適中，配合得不錯👍 唔夠喉再叫個雜錦壽司🍣 壽司全部都好新鮮  尤其個帶子，的確好鮮甜 因為覺得蟹籽幾好食，再黎個蟹籽沙律 蟹籽份量少了點 但估唔到會有三文魚 個汁就普普通通 都嫌d汁唔夠 食完冷盤，再叫返d熱葷先 燒牛仔骨都幾正👍 肉質燒完都仲好嫩口，肉汁仍然保留 而且有燒過的香味 加返d燒汁就更惹味😛 食到都飽飽地，就叫個炒野菜 d菜都炒得好淋，仲有好多菇 份量十分多 個汁就甜甜地 --係日本風味 不過就比較稀 總括黎講: 壽司刺身都好新鮮同肥美，熱葷就會比較遜色少少 但點都係CP值高的日式Family型的餐廳❤
ok	海南雞滑油飯差啲 自從食過一次海南雞飯之後完全迷上左，見到佢係去骨海南雞飯就試下。冇叫套餐淨叫左海南雞飯，50蚊，以旺區同去骨黎講算唔貴。 d雞好滑，唔會過老同“鞋”。同埋去骨去得幾清唔會食食下有d碎骨，食落d雞皮仲有小小啫喱，真係好食。如果話打邊爐係湯底先係精髓，咁海南雞就一定係個飯。 黎到好香油雞飯味，不過食落覺得冇咁香反而有種得個油味既白飯。 就算有小小炸蒜絲都救唔番個油飯，認真有d失望。不過個飯都比得足，食曬都幾飽肚，抵讚。 
cry	飯同烏冬都差強人意 禮拜六同男朋友經過鰂魚涌，趕在2.45 p.m. last order前入座，明明有5+以上空檯，一定要我地同其他人搭檯（為了少抹張檯...）。男朋友唔識睇中文，我明明見到有英文menu，d服務員都費事麻煩，唔肯攞黎，態度好差。 我叫佐個肥牛野菜咖哩飯，飯完全唔彈牙，超lum，薯仔配菜超硬，咖哩汁完全好似水咁，肥牛都overcooked，入口好硬，咀嚼幾下就變得似碎渣咁。 男朋友叫佐個胡麻汁糖心蛋肥牛烏冬，烏冬係扁身烏冬，不過overcooked無嚼勁，超lum。湯頭都無咩特別。 講真，唔明點解有咁多人特登走黎食呢間。我應該係絕對唔會再來幫襯啦，at least唔會在last order前入黎，得到的服務同食物質素都極差。 
smile	用心做 x 多國菜 今晚又俾我喺天后搵到間新餐廳'道北工房'，我初初以為係一間日本料理餐廳，直到坐低打開menu先知，係一間多國菜餐廳，日本嘅刺身鍋物，意粉生蠔，就連煲仔飯都有得食。 魚缸仲放咗唔同喺日本直送嘅活海鮮。 海魚刺身又大條又新鮮，魚眼非常通透。 鋪內仲有風乾牛肉，醃咗嘅雞，新年仲有蘿蔔糕可以買返屋企，自己煮。 仲有季節限定特別餐牌 冷盤就叫咗虎蝦芥辣醬蟹籽牛油果，淡淡嘅芥辣帶微辛味，可以將味道較寡嘅牛油果味，變得更有層次。虎蝦爽口彈牙，同牛油果有強烈對比，好開胃嘅一道菜。 蝦多士我食得多，成隻大虎蝦喺塊多士上面就真係第一次，多士焗到外脆內軟，牛油蒜蓉加蟹肉絲，加埋沙律醬，食得出廚房係用心去做。 超級推介呢個鵝肝煲仔飯，打開蓋聞到香噴噴嘅鵝肝味已經好開心，仲見到3塊超厚嘅鵝肝，真係好正，睇完一陣店員就將雞蛋，蔥花，芫茜，放落煲仔撈起。每啖都食到脆脆嘅飯焦，雞蛋嘅滑，鵝肝嘅油香，蔥花同芫荽嘅清新配合得好出色，鍾意食鵝肝嘅朋友一定要試。 
ok	做完facial揾野食 星期五做完個放毒瘡既facial後，同老公去咗附近一間店食韓國野。  一人叫一個dinner set，老公叫雞肉，我叫黃花魚。Dinner set係主菜跟1碟3款既前菜（我最like )、一碗熱騰騰既豆腐海鮮湯同一碗白飯 。另外叫咗支韓國啤酒。  湯有正常、少辣同無辣⋯⋯我爆瘡就揀唔辣，老公揀少辣。  前菜有泡菜、薯仔、菠菜，好好味，我好鐘意食 ！之後黎個熱騰騰既海鮮豆腐湯，好多豆腐，我鐘意，仲有蜆同八爪魚仔，好好味，飲完返屋企竟然冇狂飲水 。  主菜雞肉都唔錯，黃花魚煎得香口肉嫩！  整體來說幾好啦！ 
cry	冇誠意 迪士尼間間餐廳都咁貴，我地有外國朋友梗係就下佢食西餐喇。可惜呢間餐廳既味道一d都冇外國風味，比香港茶餐廳仲差! 套餐每份大概$75-90，包一份主菜同甜品，主菜都係一d好茶餐廳既食物︰肉醬意粉、白汁蘑菇意粉、香草春雞....d意粉只可以話係茶餐廳質素，但係個春雞就又乾又冇味，朋友order一個紫菜魚旦湯($20)，只有3粒魚旦同幾片紫菜，超唔抵!! 俾左差唔多成$90都冇野飲，仲有d侍應好似傻下傻下咁，可能迪士尼對d員工真係好差，員工都好似冇咩心機做! 最後有番個甜品(泰式黑糯米飯)，味道都可以，唯一一樣野可以加d分! 迪士尼既餐飲，真係令人夢想幻滅! 
smile	泰國野超好食 最鐘意食泰國菜嘅我今次試下 呢間喺元朗好出名嘅泰國菜-泰星。 一行4人6點半去到，好彩唔洗等位，因為如果再妟啲黎，就要去出面等位。佢入面枱不算多，大概坐到15-20個人左右。佢食物嘅價格都算平，幾親民。而且食物種類都多。我地叫左海南雞，串燒，泰式炒河同酸辣椰汁雞湯，仲叫左椰汁冰。首先，湯嘅份量夠每人一碗，料都多，湯好好飲，好開胃。炒河味道就正正常常，冇咩特別。串燒燒得幾香，有3種肉，牛肉串，豬肉串同雞串。見到同場都有好多人叫左魚，但我地今次就冇試，下次再黎試下。   
ok	創意料理，一般 椰香紅咖哩海蝦燴意大利飯 $60 *免加一 🌕🌕🌕🌑🌑 好辣！食開譚仔3小既我食左2啖就頂唔順，似冬陰公湯，好有泰色風味。有3隻蝦，幾大隻幾爽口。意大利飯軟硬度都唔錯，但覺得risotto 都係夾黑松露蘑菇或番茄醬多啲。辣到飛起，下次唔會再嗌。 - 蛋包飯配香橙豬扒 $52 *免加一 🌕🌕🌕🌑🌑 香橙汁同豬扒唔夾，豬扒鬆軟同大塊，但香橙汁累事...另外，蛋包飯蛋太薄，飯無乜味，唔似出面有用茄汁炒過既蛋包飯，香但唔重口味。 - 南瓜忌廉湯 🌕🌕🌕🌕🌑 好濃郁好滑，有淡淡南瓜味，好飲過中湯好多！熱上好正！ - 友人話佢黑松露飯係好好食，好正宗，下次試完再話比大家知有幾好味啦～ - 
cry	態度跟味道均有待改進 首先，一開始就係唔記得幫我地落單。等左20幾分鐘再問，佢一句解釋都冇就放低張單，顯示剛剛先入單。不過佢態度都算有禮，咁就算啦。因為難得喺依度食野，梗係揀啲平時少食既，點知一係唔試，一試就中伏！ 真假冬菇飽 - 其實依個真係幾得意，影相出黎真係成隻冬菇咁，只可惜我唔食芫茜，所以食左一啖就唔想再食。另外佢啲黑色粉有啲苦，所以真人係冇上鏡咁靚架。 奶皇馬拉卷 - 中伏。我係熱愛馬拉糕同奶皇既人，但依碟3件都濕笠笠既馬拉卷確實食到我唔想點算好。 蝦餃皇 - 係最正常既一碟，不過啲皮一夾就散...味道係OK既... 海皇石榴丸 - 我係從英文名中得知佢係蝦丸，但個麵包外層真係唔得，又冇醬點，成件事好乾。我本身好鍾意食蝦丸，但佢啲蝦肉/膠好散好碎，唔好食！ 鴛鴦口感腸 - 腸粉皮包住炸春卷，依碟幾好食，係豉油太多所以鹹左啲。 又要做會員，啲野又唔好食，又漏我張單，結論係︰下次唔會再去囉...!!
smile	點心一流 小編不嬲都好鍾意嚟呢度飲茶。呢度座位幾寬敞，環境好，個景靚，大落地玻璃對住個馬場。不過夏天黎坐近玻璃可能會熱啲😂 因爲中午時份太陽會曬入黎。 呢度嘅點心九成都好食。小編尤其鍾意食蝦餃同蝦腸。兩個點心個皮都好晶瑩剔透，薄薄地包住啲蝦，好鬼正 蝦餃啲蝦大大粒，有啲汁咁，唔會好乾，好正。 蝦腸啲蝦好大隻，點埋豉油食好滿足   呢度嘅炒粉麵好大份，啲料都好足，睇下啲牛肉多到😂 但價錢方面又唔會好貴，都算抵食。 呢度啲蛋撻都好食，不個個酥皮有時會厚左啲同燶左啲。個蛋好香，唔會太甜。 燒賣大大粒，好香口，中間肉汁好多。 牛肉球都好大粒，亦都好新鮮。 
ok	服務惡劣 之前覺得pizza hut呢啲大型連鎖店 服務應該唔錯啦 但可惜葵芳呢間都幾令人失望🙍🏻‍♂️佢安排咗我地四個係張偏細既四人枱 但我地都體諒嘅  我地嗌咗個芝芝辣肉腸花邊批精選二人套餐 包咗兩碗湯 我地揀咗蘑菇忌廉雞湯 另外有一份巴馬火腿凱薩沙律 蜆肉焗薯蓉 黑椒海蜆炒意粉 啖啖肉派對pizza 再額外加咗白酒青口鍋  雞翼小食同夏威夷鬆厚批🤔 蘑菇忌廉雞湯 同以前冇乜分別 都係偏鹹 但都creamy嘅 巴馬火腿凱薩沙律 啲菜正正常常啦 但蒜蓉包明顯係放左好耐 好韌 都幾難食🥗 蜆肉焗薯蓉 都幾好嘅 記住撈埋中間嘅蜆肉同薯蓉 如果唔係薯蓉會冇乜味😅 黑椒海蜆炒意粉 幾惹味嘅 而且都有幾多海蜆 意粉唔會炒得太林👍🏻  啖啖肉派對pizza 係今餐嘅重頭戲 芝士都多嘅 可以做到拉絲🙊 唯個邊嘅雙色芝士偏少 白酒青口鍋 有啲辣辣地 而且青口都算幾多 伴碟嘅蒜蓉包都有以上講嘅問題 但浸落個汁度食嘅話都okay嘅😗 雞翼小食 只係加$28 但係份量唔算少 雞翼幾好食嘅😛 夏威夷鬆厚批 反而全餐最有驚喜係呢個 焗完出黎 個邊仲有啲脆 上面嘅菠蘿又同個pizza好夾 係幾好食嘅🍍 可惜係員工服務有啲差 由於張枱偏細 有員工送食物嚟嘅時候只顧完成任務 而完全冇理會客人枱上有冇空間放該碟食物 最終該碟食物只有半碟在枱上 另外半碟係凌空擺😠 呢位員工仲要唔只一次係咁 真係令人髮指 加上該員工身上已冇traineer 既牌 更加無法原諒呢啲低級錯誤 如果食物倒瀉淥親客人 咁係咪佢負責  講真即使佢最終會負責 亦唔代表可以咁樣take risk
cry	厄秤火鍋 話說在1月22號食過呢間嘢，朋友食得幾豪，叫左幾多海鮮食，有花竹蝦6只，聖子皇，蝴蝶蚌，大小白貝，蠔 etc............6人食埋單$3800，剩係花竹蝦都$870，$58兩，15兩，除開$145只未計加1，係新鮮游水既！  到尋晚2/2又同第班朋友去食，5人，再點海鮮，大概同之前一樣，又點左花竹蝦5只......etc, 埋單$2900，無問題！問題係剩花竹蝦$986，$58兩，17兩，除開$200只未加1，重點係大細和上次一模一樣！  問題係點解同一大細既蝦可以5只貴過6只呢！由$145只變成$200只，好明顯厄秤！好後悔冇叫佢係我面前即撈即秤！點完就走返埋位！  我打咁大段嘢係想同你大笪地老細講，做生意賣得貴唔緊要，最重要明買明賣！唔好呃秤！俾你呃得一次就冇下次！食客係知既！唔係傻仔！祝你好運！ 
smile	高質二人套餐 今日去大圍踩完單車，肚仔餓到咕咕聲，就同朋友黎到呢間風車餐廳嘆返個二人晚餐套餐。 二人套餐好豐富啊，所以我地諗都無諗就點左呢個餐。 點完菜之後，侍應好快就上左份小食比我地，佢就係番茄包，賣相好精緻其實就係一塊脆脆地既餅上面番茄，佢啲番茄係加左橄欖油，好香。 之後，侍應就上左份沙律，個沙律好fresh,同埋唔會好大份，幾好，因為之後仲有好多野要食。 我地叫左龍蝦湯同埋粟米湯，一鹹一甜，個龍蝦湯好鮮，feel到係真材實料。至於粟米湯，亦都係好濃，同平時餐廳飲到既罐頭湯好唔同。 主菜亦都好高水準，份肉眼扒好厚好大塊，我叫左五成熟，整得好嫩滑！仲有，薯角亦都整得好香好脆。 波士頓龍蝦意粉亦都好足料，佢既龍蝦好大隻，意粉既質感亦都岩岩好。 今日既甜品係芒果芝士蛋糕🍰 最後，嘆埋杯咖啡☕️Perfect  
ok	燒鷄沙律午餐 鰂魚涌商業大廈雲集地方，聚集了來自不同國家人仕，所以呢度有好多唔同餐廳，有平有貴，任君挑選，呢間好簡單，啱d選擇困難人仕，燒雞兩種味，辣味或香草味，跟番茄飯,薯條,沙律，上菜快，食完行陣街都得，但又唔催你交枱 燒雞已經一早燒定，d雞唔會有皮脆肉嫩juicy ，但味道可以而且價錢唔貴，加上呢度d沙律唔錯 ，有5款沙律：藜麥，蘋果，南瓜， fetta，好大份，夠攝取足一日纖維; 薯條厚切，夠脆; 番茄飯正常味番茄汁飯味 
cry	不太好食的米豬連 今日同我屋企個老細路經佐敦。見肚餓。又差不多晩飯時間 （ 大約18:00)。就入左去。眼見都🈶️幾多人幫襯。坐低後。我們叫左個四川勁辣回鍋肉同肉絲津白。  勁辣回鍋肉。失望。一D都唔辣。同D肉用梳打粉淹太耐掛。食落冇肉味。🈶️梳打粉味。  肉絲津白。正常野。冇特別。  酸辣湯，得個酸。唔好飲。  仲🈶️。我地叫左菜飯。失望。佢地係白飯加切碎的菜,撈在白飯裏，之後仲用微波爐叮........😑😑😑  唉。我唔會再去啦⋯⋯ 
smile	美味日本菜 生薑燒安格斯牛肉丼$138 安格斯牛肉燒得好好食 帶點微脆 本身牛肉都好靚 肥瘦岩岩好 👍飯係日本米黎 好好咬口。 日本花魚一夜干 $115  係日本都成日見到有得叫呢種魚😍魚肉好彈牙 滿甜。燒汁好惹味 😆 牛油果軟殻蟹卷$85 好足料 滿滿的牛油果和軟殻蟹👍軟殻蟹炸到脆卜卜又唔會有油益味。 炭燒餃子手羽$48 呢個雞翼好有驚喜 雞翼汁甜甜地好惹味 無骨既雞翼包住豬肉 配搭好特別 🐷💕 蚧籽青龍卷 $85  好大條炸蝦卷！蝦肉好厚實 新鮮炸好 👅 菠蘿雪芭 $75  超fresh！一半雪糕一半𣲙 好清新 好食 👅 
ok	從此沒有下次，垃圾  0-10 分 / 10分最高分 我好少會上黎講餐廳既唔好，如果唔好食咪最多自己下次唔食，但我唔會想去數人地壞話，但我真係忍受不到，本來2月14日因為情人節出街食太多人，就同男朋友2月15日 諗住食餐好，大家都好期待，嘗試下新野，但衛生情況嚴重地差   食物質素 ：1分 , 選擇唔多 ，D菜有臭味，D食物有無洗？ 中午無雪糕食  （都唔緊要） 衛生情況： -10 分，係負10 分，碗碟好多污糟，岩岩洗用，有水都唔緊要 ， 隻隻都污印 ，我自己擦乾先用，D配料....... 算 抵食 ： 因為太差，我覺得唔抵食 ， 1位$138 ， 2個人$276，再加$28 服務費， 一個午餐$304 食垃圾 ，  
cry	令人失希望的鹹魚蒸肉餅 昨晚叫左兩餸:通菜炒花枝片及鹹魚蒸肉餅。 通菜花枝片嘅味道正常，有一般大牌檔嘅水準，但係d通菜及花枝片有一點炒焦，不利健康。至於鹹魚蒸肉餅嘅水準極低，混雜大量肥肉，一入口就有大股肥肉嘅「甘香」湧入口，咁肥真係唔係人人頂到股「油香」，感覺d肉很下價，結果成碟食剩曬，很浪費！而且該店的小炒同一般茶記比，價格貴一點，係平民酒樓嘅價錢，但完全沒普遍茶記及普通酒樓嘅水準。間野令我好失望，我肯定唔會再有下一次。 
smile	好岩小朋友既壽司店 好耐冇行過MEGA BOX, 見今日放假就黎行下 原來食飯時間呢度都幾多人, 因為呢度都幾多工業區 為左避開繁忙既食飯時間, 我地決定周圍行一陣先食野,, 行到2點左右就見到呢間九井壽司, 佢店面整到好似日本新幹線咁 咁我大概有D印象好似睇過介紹係用運輸軌黎送餐, 童心未泯既我決定入去試下 店舖入面既裝修都有D似新幹線既車箱，而且裝修用藍白色為主，比人一種好簡潔既感覺。坐椅都設計得好好，好舒適，無迫既感覺👍🏻 呢度有LUNCH SET叫, 我地叫左一個三文魚海膽飯 海膽唔會苦, 唔錯 係厚切三文魚呀, 好新鮮, 好好味。我地重叫左咖喱豬扒飯，啲豬排外脆內軟，好好味。同三文魚一樣都係厚切😂 定食包括左沙律同面豉湯, 沙律醬配左麻醬, 沙律菜都好新鮮 食完兩set 定食之後，見到有人叫刺身，好新鮮既刺身向我地身邊既運輸帶經過，好似活生生既魚向我地身邊游過咁，好吸引，所以我地都決定叫返客刺身食下😂 食晒所有野，真係飽到一個點😂😂我地重叫埋甜品，竟然重食得落。佢甜品有芝麻雪糕同埋綠茶雪糕，我選左綠茶，特別係竟然有益力多😂😂😂 食左咁多野，都係二百幾蚊，抵到爛。強力推介lunch set, 性價比好高👍🏻👍🏻
ok	多味高價位雞蛋仔 今日突然有個想食雞蛋仔既妹妹一齊,佢想食就陪下佢啦,去到就知呢間係連鎖雞蛋仔鋪,係路上見過不下10次,但令我驚訝既係佢有好多味可以揀,又有台灣腸仲有飯同野飲賣,心諗佢挽囇啦,ㄧ日三餐係到都食到,我諗要唔要試奶黃雞蛋仔時,妹妹就買好,佢買左雙重芝士雞蛋仔同朱古力味格仔餅,宜家做緊優惠40蚊2個,人有D多反正佢叫既都大路,就唔加單,人多關係都等左好耐先有,格餅泥先,所以就食先,但我後悔啦,佢個朱古力味濃,加埋料好好食,但之後雞蛋仔泥就覺得雞蛋仔好淡,食耐左就覺膩,要飲野🙈食ㄧ次就夠 
cry	唔會再幫襯  HollyBrown中環既分店我食過好多次 今日黎到荔枝角，都想試試佢 點知食到一肚氣 餐牌上既厚吐司 唔俾我轉其他口味既雪糕 話已經指定左 明明我食咁多次中環店都可以轉🤕🤕  算了 唔轉都唔緊要 叫左個吐司 黎到竟然係唔熱既 一d都唔脆 同普通麵包冇分別😾😾😾😾😾 味道好差！👎🏻👎🏻👎🏻👎🏻  唯一仲算好既係 個雪糕味道依舊係好的👍🏻👍🏻  但麵真係唔會再幫襯呢間分店了！ 👎🏻👎🏻👎🏻👎🏻
smile	質素對得住價錢 星期一晚同閨蜜們食好西，旺角比較就腳，就在旺角搵下有無好東西。Openrice搜尋到「粵來順」，見好多好評，但又有唔少負評。而負評多數係話服務差。 驚驚地～不過話晒都有米芝蓮，都鼓起勇氣試一試啦！🤟🏻          早一日打去訂枱，接線個叔叔態度都幾好，重問我要唔要留定白肺湯/佢個招牌雞。我就預留左個杏汁白肺湯。          正日餐廳呀叔又打來confirm booking，都算禮貌嘅。           夜晚去到餐廳，位置有d偏，在旺角間Hilton Garden Inn旁邊 ，裝修有少少懷舊感，個感覺都唔錯。早左十分鐘到，d閨蜜唔多識路搵左一陣。  一入門口個姨姨都好有禮貌地帶位，唔錯唔錯。           人有三急，未坐暖就先去個廁所。收銀位置借鑰匙。廁所要離開餐廳，入後巷行到尾，男女廁係同一個入口，不過入面就有幾格。條後巷真係有d恐佈呀！ 建議女仔都係兩個人一起去好d，廁所無異味嘅，但環境就麻麻。之後餐飯都唔想再諗起個廁所。        正式點菜！一行六個人點左 ： 1）糯米蒸膏蟹 （$680） 2）千絲芝心球 （$148） 3）冰梅欖豉骨 （$118） 4）砂鍋焗魚頭 （$198） 5）田園蕃茄浸時蔬 （$78） 6）已預留的杏汁白肺湯（$248）  全部都好好味，最後free左個糖水。大滿足！ 
ok	😐😐😐 今日喺尖沙咀行完街搵嘢食 見到呢間一平安個名咁特別就入咗去喇 落order要講英文， 但間野明明喺食日本菜  一開波叫咗個魷魚， 太腥啦頂唔順食唔落 未試過咁腥嘅刺身  呢個炸薯條唔錯幾好食， 再配埋個沙律醬唔錯唔錯 呢個都唔錯幾好食， 不過價錢幾貴 呢個反而就冇咁腥啦 而我女朋友就叫咗個和牛飯 呢個係最好食嘅， 個飯至少夠熱 ，但價錢唔平㗎 呢個沾麵真係。。。 從未食過沾麵個湯係凍嘅 完全唔夠熱， 叫佢幫我加熱我諗應該都係擺喺微波爐度幫我加熱 
cry	🥩 味道可以，服務九流 🥩 今日有啲想食牛扒，睇睇個日曆見係星期三，就即刻諗起「Pepperonis 」😍 😍，因為每逢星期三餐廳都有牛扒買一送一既優惠，所以即刻 Call 齊人去食。 四個人大約七點去到，幸好時間都早所以唔洗等位，餐牌分別有三款買一送一優惠扒餐 : 8 安士牛柳、10 安士肉眼扒、10 安士西冷，而買一送一優惠只限同款，不過無所謂我同朋友都係想食肉質較幼嫩既牛柳。 好快就有得食喇，賣相都唔錯，配菜有薯條同火箭菜 ; 牛柳油花較少、肉質軟腍，而且肉汁亦豐富，以呢個收費黎講真係無嘢可挑剔。   雖然牛扒好抵食同唔錯，但服務真係差到。。。。。。有個唔知係咪無帶腦返工既後生仔侍應，真係比佢搞到火都嚟，係咪出嚟撈架大佬，比番少少 Heart 做好份工得唔得。   1 . 落單時無問過我地牛柳要幾成熟，全部當哂係七成。 2 . 無問我地要咩醬汁，當我地全部都係蘑菇汁。 3 . 問佢有無落漏單佢又話出梗，點知問第二個侍應先知佢落漏單，搞到另外二個朋友等到我地食完個扒佢地都未有得食，起碼等左半個鐘，但個侍應一句對唔住或者唔好意思嘅說話都無講。 4 . 叫佢埋單，佢答完係之後又無咗一回事，搞到我地再叫第二個侍應幫我地。
smile	經濟日式定食 今晚心思思想食日本野，但係budget有限，所以去左呢間定食8食晚餐。  首先講下餐廳環境，地方夠哂大，但係有個問題就係佢成日都重覆播住同一個音樂，令人好煩棄，好想食完快走。價錢方面，8個set, 平均$48-$78,唔算太貴。叫左個平價海鮮丼$58, 魚生份量都夠，不過新鮮程度就普通啦，但性價比黎講都算唔錯。另外有個好處就係白飯，椰菜絲同湯都可以無限refill, 一定可以食到飽。  總括黎講，平平地又想食日本野，定食8都係唔錯既選擇。 
ok	祖先係麥奀、池記又如何？ 係隔離街見到麥奀記，食過很多次了！看見了呢間都係姓麥，又未見過，試過，就諗住試下。  門外係冇餐牌價錢既，真係要入去先知！如果你expect $50 可以食到碗「細蓉」，就唔好入去喇！ 睇店內檯面有介紹，原來呢間係麥奀女兒同女婿開既雲吞店，唔怪得取價咁進取啦！仲有著名食家撰文介紹～     細 雲吞水餃noodle  隻碗係大，noodle 得「兩住」 睇介紹蔡san 話noodle 係用鴨蛋造，本人唔識食，食唔出，哈哈！ 雲吞很細粒，比五毫子仲細粒，也食不到蝦既鮮味！  湯底非常油！  牛腩米粉  份量少到呢！老公要去後面間麥記再食過～  味道不過不失啦！但冇咩事都唔會回頭咁lor~   兩個人咁就食左$110，但唔飽，好似冇食過野咁！  
cry	水準有待改善 晚飯時間去咗紅娘子，餐牌有好多選擇，除咗飯麵，仲有中西甜品。  叫咗一個焗豬扒飯，一個檸檬炒雞柳飯，有熱飲送。等咗10分鐘，檸檬雞柳先嚟，賣相一般。因為檸檬同雞一齊炒，d雞柳太酸，雞肉亦較「鞋」，同想像中嘅差好遠。  等多10分鐘，焗豬扒飯先到。熱騰騰的。但係，一撈開d汁，就睇到塊豬排唔完整，切開咗，其實得幾小塊，有d失望。飯似白飯多過似炒飯底，如果冇咗d茄汁其實係冇味，材料好少，有偷工減料。食得唔開心，仲要聽到個侍應大大聲傾計，應該唔會再來。 
smile	九龍城美味泰菜館 好耐冇食泰國菜啦，放工後過左去九龍城呢間金蘭花泰國菜館食晚飯！由旺角搭小巴或巴士都幾方便。餐廳裝修簡約夠地道，餐牌選擇都幾豐富架，仲圖文並茂，夠晒貼心！同朋友隨便點左以下幾項食物試試 泰式鳳爪 酸酸辣辣嘅醬汁配鳳爪，開胃又好味，作為餐前小吃就啱晒 鮮蝦冬陰公湯 冬天凍冰冰就梗係要飲返碗熱湯，所以就點左呢個鮮蝦冬陰公湯！鮮蝦都幾爽口彈牙，冬陰公湯都係酸酸辣辣的，好暖身 馬拉盞炒通菜 通菜碧綠鮮嫩，馬拉盞份量都幾多，所以食落好鹹香又香口，仲好有鑊氣添，好味道 香脆豬手 豬手外皮燒得香脆，內裏啖啖肉，充滿豬肉香，建議搭配酸甜汁一齊食減低油膩感！同埋呢道菜適合多人開心share食 泰式燒豬頸肉 大大塊厚切豬頸肉，份量勁多！廚師將肉燒得剛剛好，軟腍富肉脂香，送飯食一流呀！ 
ok	好友狂嚐曲（81） 有位食友，真喺非常有小弟心，雖然，近年少咗一齊食飯，但年年佢都總會送上少少生日賀禮俾我，今年又收到一份嚟自「四季餅店」嘅曲奇。其實，呢盒喺「聖誕曲奇」嚟，由於聖誕過後無耐就喺小弟生日，所以，先出現聖誕禮物賀生日咁趣怪現象，補充一句，份禮物查實喺晌聖誕前收，故亦當埋喺聖誕禮物 。 對「四季餅店」認識唔深，今次都喺第一次接觸佢哋嘅產品。不過，有樣嘢都幾奇，成份就表明喺「無添加」，但睇睇食用期話可以去到3月，真喺有少少疑問喺咪可以放咁耐 。 打開餅罐，既然喺聖誕曲奇，有聖誕老人及雪人嘅擺設都好正常，而且，襯起嚟亦幾美觀。 內裡朱古力牛油曲奇及香蕉朱古力片裝曲奇整齊咁排列，各款口味均有10塊。其實，睇完罐底嘅標籤，都唔知喺咩口味，喺上番官網八一八吓先知。 朱古力牛油曲奇 呢款喺唧花曲奇，塊塊都唧得靚仔，唔會巖巖巉巉，而且，朱古力味頗為香濃，口感好鬆化，簡單而好食。 香蕉朱古力片裝曲奇 呢款唔講真喺唔知有香蕉元素，就算標籤有標明香蕉成份，都真喺唔覺有任何蕉味，我專登食多幾塊，仲慢慢嗒真啲，都食唔出，還好嘅喺曲奇本身好脆口。 撇除無香蕉味個問題，兩款曲奇本身嘅質素喺有啲水準，但始終對款香蕉朱古力曲奇喺有啲期望，故此，總分方面點都要扣分 。
cry	當客人是水魚，超搵笨 兩個人食飯，埋單4百幾蚊。當中粉絲大頭蝦煲，$168一份，原來只有兩隻蝦開邊煮，加大量粉絲。蝦唔新鮮，粉絲又太乾水，一句講曬，難食，超唔抵。  未試過食飯$168 兩隻蝦咁搵笨！簡直有受騙的感覺！問過侍應生，幫我地入廚房問過，確認喺得兩隻蝦，話因為來貨貴，要二十幾蚊一隻。我話但喺嗰兩隻蝦唔新鮮，喺死蝦，侍應生就無回應，跟住話下次來叫其它嘢食囉！  大排檔環境（張枱勁污糟，抹完枱張紙黑曬），酒樓價錢，搵笨兼唔新鮮，仲點會有下次！激氣！ 
smile	西餐廳xBAR 政府個限酒令真係睇到人眼火爆呀，禁酒根本解決唔到個問題，仲會令到好多酒吧結業，在限酒令實行之前食左一間不錯的酒吧格局的西餐廳，可能係疫情關係無乜客個侍應都走到出街外面sell客入去食，我地2個人見到都入去幫襯打打氣。 睇個餐牌佢地啲菜都唔係好貴喎，3塊羊架都係$118，在外面食起碼要2百幾，侍應好熱情招待我地，我地都被佢打動左，佢話廚師係晌某五星級酒店做過，好多食物都好好味，佢老闆請到依個員工真係有運。 🥗意大利陳醋沙律 陳醋配上酸梅好開胃，沙律菜夠新鮮 🦢香煎鵝肝 鵝肝份量多，外脆內軟，配件多士就一流 🐑保雲酥羊架 3塊羊架好香香草味，5成熟夠晒淋又唔會有騷味，與薄荷醬很夾 🍝卡邦尼意粉 雞蛋與忌廉比例很好，洋蔥和煙肉很濃味 🍻1664啤酒 疫情下的啤酒特別好飲，沒有投訴 
ok	💰終於試左貴價雪糕🍦😂 今日行開海港城～ 食完壽司🍣（對上一篇講到的高質壽司🍣🥰） 隔離就係lee間嘢啦～ 幾年前經過 成日覺得好貴 5捨得食！ 雖然今次都5係食佢個金粕雪糕（其實消化5到嫁！最後都係碎片🧩出🤣） 但都試左佢兩樣product！ 估佢5到～ 又幾多人食！ 而且好多人都係用e+海港城promotion cuopon食！ 一張$50不限張數～ 其實都幾抵食如果咁～🤨 好吸引其實佢樣樣都😭😭 🌟Bitter Chocolate Banana（$68） 好味個皮！ 5會得個厚字！ 香蕉配朱古力一定冇死😂😂 值得一提 佢好貼心～ 會有虛線你撕～ 5會食到好「呢hea」🤣 🌟白玉餡蜜芭菲杯-宇治抹茶（$58） 抹茶好creamy！ 下面係牛奶雪糕～ 再下面係jelly！ 都幾豐富～ 🌟🌟🌟🌟🌟🌟🌟🌟🌟🌟🌟🌟🌟🌟🌟🌟 個人覺得雖然咁ge價錢 但壞境麻麻 好迫仲要上手食剩個d冇人執⋯ 如果咁ge價錢其實希望可以坐得好好地品賞下～ 如果俾我揀， 我會支持venchi🤣🤣🤣 
cry	浪費時間 講番起都係2個月前, 12月的一個sat noon, 點幾2點時, 唔係太多人, service: 慢同差! d野食煮好又冇人拎出黎, 個經理全場scold d員工, 咁你叫人點做得開心, 服務又點好呢? 但其實個經理自己先係最差, 大大聲聲, 十叫九唔應, 話呢樣話個樣又唔做野! 食物: 長通粉「林」到爛咁!! d 自汁芝士source又不知所謂, 又「傑」又冇味! 杯熱飲唔多熱, 碗白湯又係冇乜味, 溝多多水, 「希」到不得了! 環境: 係電梯底, 圓型sofa, 都ok. 食左咁耐, 個經理話左咁耐, 由大大聲當住客面前話到叫埋個staff坐低慢慢話, 搞到人手更不足! 
smile	原來是咁的.... 其實巧手製作開左一段時間，一直都抽唔到時間去買黎食。因為佢正正開左係我樓下，所以好方便。平時巧手製作好多人排隊買野食，可能係因為唐記既巴打品牌既關係啦，賣既食物種類都相類似，甚至有Ｄ食物既招紙都係唐記既招紙黎。 就快新年，要幫屋企儲定糧食，巧手既好處就係可以買定凍包，第二日加熱黎食就得，非常方便。我買左糯米雞 做我既晚餐，非常大份之餘，味道唔咸，仲有隻雞翼係入面。正正子。一個豐富既晚餐當然要加埋叉燒腸粉，先可以叫一個完美既句號。 仲叫左個馬拉糕番後食，同屋企人開心share，好甜好鬆化。 凍包我買左３個白饅頭，第二朝加熱黎食就搞掂出門口，非常方便。
ok	賣哂阿蘇推介既四眼酥 見到阿蘇張相係門口 出於好奇就黎買個酥食下 最特別都係四眼酥，其他淨番既都係得包同平時見到既餅類 可惜太遲賣哂 見黎到就試下其他啦，要左個老婆餅 係唔熱既，＄４一個 正常ＳＩＺＥ同厚度 個皮既顏色幾對辨 覺得佢既餡份量岩岩好 同個皮既厚度幾夾 唔會過甜，個皮又唔會係好易散果隻 感覺佢入面既冬瓜粒大Ｄ多汁Ｄ 但味道黎講就同平時既都冇咩分別 
cry	☹️不會再考慮的酒樓  今日同朋友去咗嘉年華酒樓度飲個午茶！本來都滿心歡喜但係入到去又冇人帶位，企左係到成兩三分鐘仲要招手先至有服務員帶我地埋位。搞到其他客望住好尷尬，但明明個場一d都唔忙！ 呢個小食係未食之前諗住問佢可唔可以取消，但係佢話冇得的時候，我同朋友兩個人 即使唔食同花生，都要夾硬俾錢  嘢食種類唔算多不過都不過不失啦，鳳爪朋友覺得太鹹但我自己覺得OK。芋心煎堆個皮好厚，仲要好似整完好耐咁，勁凍！ 整體感覺真係一般，唔會再食！
smile	高水準冰室 平時番工Lunch見到旺記門口永遠都排哂長龍 一直都好想試下 但試過放假番去食都要排隊 所以一知道佢開左新分店就即刻去 希望未洗排長龍 好彩放工時間去到岩岩好 人流未算好多唔洗點等 餐廳入面一邊係廚房，另一邊就係卡位同細台 環境企理，裝修都唔錯，台面上仲有紙巾提供，好貼心   同男朋友叫左一個飯同一個通粉 分別係滑蛋牛肉飯同蕃茄午餐肉通粉 滑蛋牛肉飯用既雞蛋係日本蛋 蛋味會重啲 加埋牛奶一齊炒 半熟雞蛋仲帶住少少蛋汁 好味 牛肉係用鮮牛肉片 塊塊都大大塊 而且肉與好淋唔老 名符其實滑牛滑蛋飯！    蛋上面同飯底淋左啲秘製既甜豉油 係用左幾種蔬菜同日本調味料語製出黎 甜甜地好好味 用黎撈飯一流呀   蕃茄通粉既套餐會配埋炒蛋多士 為食既我加左$5轉奶油脆豬 個脆豬烘得岩岩好 脆得黎唔會太乾同硬 仲keep到麵包既香軟 係我食過最好既奶油豬   蕃茄湯既湯底好濃 甜酸適中 而且湯入面仲有大量蕃茄蓉 夠足料 難怪之前經過都見到好快賣哂！  通粉用左坑紋通粉 足料既湯底會滲到每一條坑入面 包保淡淡都食到蕃茄湯 午餐肉切成丁方，大大粒 表面仲炸到脆卜卜，好滿足！  聽聞呢到中午先有賣滑蛋叉燒飯 下次再試埋佢先得！ 
ok	普普通通 菜單選擇比較新穎，都好吸引 叫左一個豬扒蛋包飯同辣肥牛鐵板飯 蛋包飯除左d飯太淋，接近爛。 整體都可以 辣肥牛鐵板飯加左芝士(+$5) 要黑椒汁，肥牛同飯都好多 但汁就唔夠，同無辣味。 芝士就好小，根本食不出有芝士 本來想叫多個兒童餐比小朋友，但原來星期六，日係無做兒童餐 以我屋企為例，小朋友平時要返學夜晚根本好小會出街食。姐係無咩機會可以食到佢個兒童餐。到小朋友放假得閒出街食時，餐廳又無供應 希望呢點可以改善 因為我係星期六去 附近已經聽到好幾枱有小朋友的想叫兒童餐 另外餐廳佈置整體不錯，但向地下一望其實地下好污漕。由其枱底位置。 
cry	一肚氣的車仔麵 中午時間於上環用餐，揀得車仔麵都希望快、靚、正！入左去新開既“揀得岩”車仔麵試下。 入餐廳時間1:06分，餐廳唔多人，約坐滿一半人。環境尚算乾淨衛生，坐低想點食物冇餐紙、冇餐牌、又冇調味架，一張檯真係得張檯，個客想望下呢間野有咩推介食物，相都冇一張睇下。雖然唔多人，但等樓面阿叔俾張餐紙我揀食物都等左2分鐘，雖然我主動叫左兩次，但阿叔選擇俾餐紙遲過我來的人先過我，唔知係咪忙到認唔到人。 服務差，等候要30分鐘 由13:09分落單(點選佢地既招牌Combo麵，少麻辣)，飲品好快到，我叫凍檸茶少冰少甜，但茶黎到得3粒碎冰，我以為自己叫左冇冰，少甜到變走甜...都算，等到13:33分都未有麵食，我忍唔住問阿叔D麵煮左未，未煮我唔要喇，阿叔大大聲話“唔要就唔要囉，幫你取消佢“，我話煮左未先，“你唔駛理煮左未，唔知架，你唔要咪幫你取消”，作為客人聽到你咁講，都真係要搵過第二間食啦掛，咁我就話“唔要喇”，起身走人行到出門口，阿叔又大大聲叫住我，話我未俾錢，因為我飲左佢地杯凍檸茶，我話先生唔係掛，“我等左你碗麵咁耐都唔黎，飲左你兩啖檸茶(果陣真係只飲左兩小啖)你都要我俾錢？ ” 阿叔大大聲話“咁梗係啦！你確實有叫到檸茶呀。” 咁佢又有道理喎，我又唔服氣俾錢，唯有問佢碗麵到未，佢呢個時候就話即刻幫我追，我一邊坐返底佢一邊係到大大聲 “呻”，“我有咩辦法丫，今日有個人病左冇返(工)，人又多(指去到1:35分時坐唔夠半間的餐廳)，我激氣又錯愕坐返低(估唔到個員工仲惡過個客)，碗麵13:39就到喇。 食物質素強差人意 招牌麵(Combo)+餐飲盛惠$73，車仔麵來說不算平，但質素強差人意。首先幼麵好硬，似未煮熟透，咖哩魚蛋味道一般，硬身，唔夠入味，又係似未煮好，貢丸、豬皮、鹵水蛋中規中矩，較好吃的是牛肋條和豬腸，最失望的是湯底，我叫麻辣，但佢唔係真有麻辣湯底，而係俾一湯匙麻辣醬你食，湯底仍是清湯底，冇哂車仔麵應有的精粹。 埋單時有位後生D既女士收錢，佢細細聲同我講唔好意思，你地話客人就大大聲，道歉就細細聲，真係可以慳返唔駛講！其實你地知道做得唔好，就諗下點樣改善服務。打開門做生意，你服務唔得要食物得(好似澳X牛奶)，食物唔得就要服務得，兩樣都唔得就可以好快講拜拜！     
smile	大埔友出動  人氣Cafe 屋企附近呢間人氣Cafe，經過左好多次，但我又想食咸食又想食窩夫又怕食唔晒，都係冇食到，最終朋友今日大陸放工落嚟陪我食！今晚客人都幾多，有九成客，好彩仲有位唔駛等。 舖面唔係大，中間有個大型水吧。 嘢食啱年輕人口味多啲，老人家未必啱食，場內都唔見有老人家。我哋都算係年輕人，嘢食都幾啱我同朋友口味。  【綠茶鮮奶$36】 因為俾餐牌幅相吸引，所以我哋兩個都叫左呢個。構圖好可愛，有少少似三眼仔，一上枱未飲就要相機飲先，喪影相！！！綠茶味同奶味都好濃好平衡，唔駛加糖，甜度啱啱好！ 【軟殼蟹黑松露忌廉意粉$108】 呢個係我近年食過最好食嘅軟殼蟹，上枱時好香炸蟹味。擺得好有氣勢，外皮鬆脆，難得裏面有唔少蟹肉，夠飽滿、脹卜卜（近年食好多都係主要得個殼，入面冇乜肉，好奇怪）。意粉煮得煙韌，醬汁creamy，面頭亦有好多黑松露，滿晒黑色點點。呢道菜會係我翻食首選！  【手作特級和牛漢堡$98】 點餐時店員問駛唔駛開半，又幾貼心，我成日都切得好肉酸！芝士半溶，漢堡扒亦幾厚，味道係唔錯，但係就食唔出牛味特別濃郁或者油脂特別豐富。  【紫薯窩夫$82】 好少見到窩夫配紫薯，即刻要點一客！面頭有一粒粒小蕃薯同士多啤梨，窩夫呈心型狀，夠脆但冇乜蛋香。雪糕得一球，唔多夠蘸窩夫，其他口味有兩球雪糕會好啲！   做左呢個有九折，即係唔駛加一!  埋單後仲有coupon送返下次用，仲可以抽獎。  亦都有吸印仔換食品。 睇返午餐都係$68-78，下午茶$35-45，仲包餐飲，確係幾抵咁。下次自己一個人都可以嚟呢度食個tea或lunch，行遠少少，唔駛成日喺太和商場食啦，食到悶了！    
ok	浪漫赤柱晚餐  Pickled Pelican 黎到赤柱，緊係係海邊揀返間西餐廳同男友浪漫下：） French onion soup😋 法式洋蔥湯，啲芝士湧哂出黎，淨係睇都覺得正！但飲落味道較淡，有少少失望...濃返少少就perfect!! Lobster soup 龍蝦湯 反而龍蝦湯有驚喜，入面有粒粒龍蝦肉，好creamy好濃。 Steak, 叫medium但結果係medium well...硬左少少.... Fish and Chips 有三大條魚，好滿足呀！炸得夠香脆，魚柳都幾新鮮！ 整體都ok,係塊牛扒硬左啲搞到有少少失望... 但服務態度超卓，侍應極nice，有求必應！
cry	2017.12.26 大家樂既BB雞翼 今日同屋企人去東涌行街，係出發血拼前諗住食個下午茶先 雖然有好多餐廳，但唔知點解都係揀左大家樂-_- 而哩篇食評係為左警惕自己，要食「大」記下午茶，都只能揀「大x活」 望住啲餐牌，我其實有少少揀唔落手... 有啲想食雞脾，又有啲想食西多 而且一定要配紅豆冰 可惜哩度滿足唔到我既願望 唯有揀左半份西多加蜜汁雞翼，+3蚊飲凍奶茶 今日係假期，所以勁多人 但當我前一個人同我叫同一個餐，而我又望到個侍應夾畀我地既野食....... 大佬阿差別都幾明顯....左邊個份係我既，右邊份西多明顯都大我果份少少，仲有份雞翼！都大隻過我果份囉 然後我後面果個又係同哩個餐，但佢叫外賣 _，隻雞翼成個外賣盒咁長囉！根本我果隻只係佢既一半.... 大家都係27$....駛唔駛咁差別對待阿-3- 定係你覺得我要食少啲 仲要隻雞翼凍架！得皮係甜既..... 不過講真，塊西多幾好食既 下次真係要食大家樂既話我會記住只叫西多士了
smile	靚景兼好食~仲可以做善事❤️ 去完迪士尼🏰喺欣澳搭車入愉景灣食個高質晚餐💓入到去都已經唔早，再加上落毛毛雨，快速入左Figos~雖然喺晚餐時段，但入面好少人，加上個feel好悠閒，好啱飲酒談心😬 坐低之後嗌左個carbonara，芝士羅勒pizza(隔得太耐，唔知有冇記錯🙈🙈)同埋兩杯cocktail~ Carbonara味道濃郁，賣相都幾好，不過美中不足嘅係闊條麵唔太配合芝士煙肉嘅口感，麵條略嫌有少少硬，建議用普通嘅意粉都已經好好食🤔 Pizza出乎意料地好好味👍🏿我地揀左厚批，但見到都仲係好薄😂😂但配料好足，好軟身，但皮脆，超級好食👍🏿👍🏿👍🏿 兩杯cocktail，最記得係男友嗌嗰杯cocktail有故事，每逢客人嗌，間鋪就會捐錢出去🤔味道亦都唔差，酒味亦都唔太重😗 最後埋單等左好耐😕雖然間鋪唔多人，但唔知係唔記得左我地定點，要再催催先幫我地埋，不過員工態度都唔錯，總括而言，今次都係一個享受到靚景好野食嘅體驗❤️
ok	船麵令人失望 因為我好鐘意食船麵，無論喺泰國同香港船麵都試過好多間，所以見openrice d人寫到幾好食咁就黎試下，點知一入黎見到隔離檯碗船麵已經心諗賴野，湯好淺色好似好淡咁，粉夾上黎都無乜顏色。  最後都係點船麵黎試仲嗌左凍泰式咖啡，咖啡都幾濃不過帶少少酸，因為用鍊奶所以都甜不過唔過份。  呢個係船麵要左米粉，湯唔夠深色唔夠濃唔夠香無乜味咁，就好似本身湯底溝多左水再加返d鹽同糖咁... 連船麵靈魂豬/牛紅血餚湯底有無都唔係好覺🙁 成碗野最好食係d豬皮，如果會再去可能係試其他野而唔會再點船麵。 
cry	一間低水準嘅所謂日式西餐 Beef Sirloin $160 for lunch in Yuen Long 唔算平， 醬汁咸，牛肉冇味。 牛油果 溫泉蛋三文治， 完全唔掂。 芒果醬汁又酸又甜,直情唔食到。 只係薯條夠脆,但係如果要畀咁多錢,($80)淨係食薯條,麥當勞都得. 最離譜係 有個好似高級啲嘅經理或者係服務員.當我哋想再落單嘅時候叫佢,佢只係離遠望住你。冇反應， 冇表情，冇講嘢，極之冇禮貌。 正如成日都講，今時今日咁嘅服務態度，一啲都唔可以接受 。一啲都唔值咁嘅價錢。  唔會再去。，( 備註，圖片係借用嘅，因為唔好食到唔記得影相) 
smile	家庭味的滋味韓食 今日星期五，比預已經期遲咗少少收工 返到屋企附近已經九點。  西鐵站附近一直都有哩間韓食，接連有區內算高檔嘅壽司店，同真高檔的鐵板燒店。 起初見到韓食店內一支支抽油煙筒，以為佢主打韓燒 但入到嚟，機乎每枱都食緊炸雞... 一個人又唔係失戀，當然食唔到一份韓式炸雞啦 乖乖地叫咗個set。  落咗單約5分鐘就上湯，隔多陣就見到飯同燒到熱辣辣嘅鐵板牛仔骨  跟餐嘅湯可選辣同唔辣，辣豆腐海鮮湯好有驚喜，估唔到跟餐嘅湯都咁足料，唔係蜆肉仔，而係大大隻連殼嘅蜆。 牛仔骨細細舊好易入口，洋蔥燒熟甜甜的好好送飯。 將D飯浸入泡菜湯係必然嘅做法，唔知大家係唔係都係咁食？
ok	夜炒黯然銷魂飯 凌晨時分，成個藍田幾乎冇啖好食，响呢個將冷未冷，夜晚凍凍哋嘅時候，落到街除咗便利店叮叮之外，地鐵站嘅新樂園幾乎係唯一選擇。 茶餐廳格局嘅店面做埋打冷，隔籬同名舖做魚蛋雲吞湯粉麵。响冇得選擇嘅環境之下，獨市就係王道，有得食係緊要過好唔好食。 洞悉香港人乜都鐘意套餐包杯飲品嘅習慣，餐牌上嘅乜飯物飯都係自動波跟餐。 瘦叉燒有成十片八片足料厚切，炒蛋略嫌老咗少少，但係落咗韮黃加返分，豉油份量恰到好處，飯量足、夠哂飽肚。 埋單$42，算好OK啦。
cry	由非常期待變非常失望 第一次食坐忘已是2，3年前了，那時印象非常良好，真的很少香港餐廳可有那麼多種類的菜。服務也很好，很窩心。 最近忽然想起這間小店，專程再去試，結果非常失望。 第一次去點了蕃茄烏冬，不過不失，但發覺好像差了點什麼。但很奇怪既係，係我差唔多食完既時候，我男朋友過黎搵我，個waitress一定要我男朋友嗌d野，我明白你出面有寫一定要嗌野 ，但我都唔駛5分鐘就走啦！個時6點半未到，加埋都唔夠3個客，做生意學下flexibility la。 今晚又好想食好多菜，又去再試多次，試左個溫沙律定食。服務同樣一樣差 ，嗌完野食即刻問飲品，我男朋友問係唔係一定要飲，個waitress答："係呀！一定要飲! 要俾$3茶錢! 飲水都要收! " ok,明白!完來重點係一定要收錢!唔緊要。跟著有2個客入黎，阿姐叫佢搭我地枱。我望一望，其實有2張4人枱係空架，係咪真係咁需要坐我地隔離呢？可能阿姐太高估自己間店有太多客，想預留多d位做多d生意，可惜，到我地走時，個2張4人枱都係空的。 餐廳食物很重要，所謂既溫沙律完來係煮唔熟既南乳齋，菜真的有很多種，但已沒有以前既鮮甜味，個salad sauce唔知係芝麻定腐乳，非常難食，由於菜只係煮熟加sauce，等如街邊既油菜加腐乳汁一樣，其實一d都唔入味，個sauce同d菜又非常唔夾，今晚食完呢餐，其實個胃真係好唔舒服。 本身好唔鐘意寫野，由其係唔好既野，但見到一間原本咁好既餐廳變成咁 ，真係失望到極。 
smile	可以encore 裝潢有心思，同筲箕灣其他食肆唔同。 叫左個黑松露菇手工意粉，本身以為好細份唔會夠飽，但 so far ok, 黑松露好香，上面啲火箭菜好好食！真心好少食到咁香既火箭菜，食完火箭菜先記得影相 😂手工意粉好煙韌，好味 😋 友人食左豬扒薯蓉，佢都夠飽既，份量充足。不過豬扒有筋，但炭香味搭夠，好香。 餐湯西蘭花忌廉湯，食到幼粒西蘭花，湯好 smooth 好滑，讚！hand made 面包夠 soft, nice 牙簽仲係非一般牙簽，有心思 值得 encore! 
ok	飲酒傾計嘅好地方🤭 其實數下手指，呢間餐廳幫襯過最少5次以上，多數晚飯，係今次就happy hour嘅時間同朋友嚟傾下計~例牌一坐低就係睇下有咩香口小食同叫啤酒😂😂由於約咗另一班朋友7點係其他地方食晚飯，所以係度唔可以飲太多同食太多，如果唔係到時下場就食唔到嘢~所以叫咗個價值$145嘅雞翼拼薯條同沙律，一次過有晒3樣嘢😋，同叫咗兩杯大嘅 Hoegaarden🍻🍻😎😎咁就傾兩個鐘，真係好抵~而且個雞翼拼盤跟咗個類似泰式醬汁，超好食呀～🤩🤩 不過就次次去食飯，頭頂一定有啲蚊係上面圍繞咁飛😅如果可以有辦法減少蚊子數量嘅話就實在係更好🤪🤪同埋如果可以有個識講廣東話嘅侍應就超級好啦～🤣🤣因為本人英文水平有限，每次嚟食飯都會有種驚驚感覺，怕自己會聽唔明侍應講嘢，大家之間會溝通錯誤😅 
cry	中伏！冇啖好食! 520同女朋友慶祝食壽司 點知兩個 住走 起失望！ 第一次openrice負評 每人$2xx 換嚟比不上X鮮嘅壽司刺身 性價比極低  見Dbs信用卡推出套餐優惠 同女朋友兩個叫醫極上二人套餐 本來滿心歡喜 見餐牌壽司賣相都唔錯 點知壽司刺身味道竟然比不上超市  然後上餐次序錯曬 先嚟前菜,之後就嚟炒飯！！！ 你冇睇錯！嚟完前菜就係到炒飯！之後到牛舌,炸物...... 壽司刺身竟然最後先上.......  同埋唔知係咪信用卡推廣關係 自問食嘢唔嘴刁,個炒飯食左一啖同女朋友已經唔敢再掂 d飯爛到好似冇炒過咁 被迫做大晒鬼.......  最後甜品 都係得雪榚👌.... 嗰三舊雪米滋都麻麻地 西九$10蚊5粒仲好食好多  D野食食到我地都冇心機再影落去 淨係影左前菜.....  同女朋友已blacklist  
smile	好食又適合一家人既上海菜館 同一大班人食，食上海菜就適合不過，可以食哂咁多唔同既款式。 重點係食物質素高，絕對係會食得滿足既上海菜。 正宗重慶水煮魚：（中辣） 鍾意食辣既朋友一定鐘意！魚既質感好爽口，薯粉吸哂啲味，夠足料 香辣蒜泥白肉： 比較微辣既蒜泥白肉，卷起黎既賣相都好靚，夾起都唔怕狼狽 瑤柱芺容賽螃蟹： 好香蛋味，再加左醋，係幾開胃既。 蟹粉豆腐，蟹粉炒飯： 配上滑豆腐好順口，送飯好正。但如果蟹粉味再濃啲就仲正喇。 八色小籠包： 雖然冇食哂所有味道，但光係賣相同款式就已經好吸引。 我就食左黑松露味同埋芝士味，食落味道都好香同貼題既 風味沙拉排骨： 平時會嗌呢道菜多數都係大排檔，係呢度食既版本係絕對有驚喜！ 唔係普通沙律醬味，而係酸酸甜甜既蜜糖芥茉醬既味道，好岩女仔既胃口。 松子鮮果桂魚 魚肉配搭甜酸醬汁既甜酸魚就食得多， 但配上松子同波羅既配搭係好新鮮，加埋既口感都好豐富。值得一試 總括黎講食物質素好，環境都舒服，待應經理都有禮貌，唔會吹你買單 絕對係會食得舒舒服服既一餐
ok	寧靜嘅郊遊小休站 車聚好地方 今日約左朋友去鹿頸郊遊，見到 blogger話呢間都值得食所以黎食埋先行。 原來以為連假今日會好爆，點知今日少人到揸車黎又有咪錶又有好多坐位 叫左個招牌All-Day Breakfast 美式早餐 同埋寫住必食既金牌鹽焗雞(丁)麵 成間野既AllDay Breakfast 都係超級超級抵 最貴果隻配埋野飲60都唔洗 黎到美式早餐個賣相好靚 ，好味又平無得彈 不過個鹽焗雞麵就頹同咸左D 鹽焗雞好正 但個湯麵就好似成包味精落哂去咁扣哂分  不過香港節奏咁急促，黎到呢個地方好Chill又舒服，食完再行乜電都叉飽  
cry	晚市火鍋 惠顧牛肩脊及豬肉片餐兩小時放，一開始只俾豬片，大約過了20分鐘，仍未俾牛戶肩脊肉，於是同侍應講，佢話要落單先有，咁豬片我無落單，但你又上俾我？好啦！我落單點了四碟牛肉，之後又過了15分鐘，仍未送牛肉來，於是我同店長講，店長迅即攞了三碟俾我，大約用餐約一小時，我再落單叫了四碟牛肉，又過了15分鐘左右，仍然未送來，我向另一名女店長反映，佢便好不客氣地攞了兩碟牛肉嚟。如果貴公司牛肉貨源咁緊拙，咁就唔好做放題。到了結賬時，收據上除加一外，每位額外收取多10元，問佢點解，佢就話每人要加10元，但餐牌並無此註明。算吧！這樣的食肆，惠顧一次也嫌多。 
smile	米之蓮車仔麵 文記車仔麵自從拎左米之蓮之後，就一直都好想試，終於就滴去心肝去試一試，睇下係咪真係咁正！ 文記車仔麵係深水埗有三間分店，每間分店都有勁多人等位，真係好誇張！好在都唔洗等好耐就有位坐。 嗌左瑞士雞翼、蘿蔔同豬手，雞翼好好食！好入味，而豬手就冇咩太大驚喜！而女友嗌左豬大腸、韭菜餃同牛腩！我覺得豬大腸同韭菜餃都好出色，好好味！ 而坊間一般都係得腩汁，而呢度仲有瑞士汁湯底！仲有十幾樣調味料俾你任用！菜甫又辣又爽口！ 難怪拎左米之蓮，希望水準keep住唔好退步啦！ 
ok	同另一間同名餐廳爭得遠~ 環境幾迫下，而且基本上一個人去一定要搭檯，因為餐廳太細，仲要係迫係同一張唔係好夠位嘅檯，食野黎講我最怕去呢種餐廳，隔離位稍為傾過黎已經食得唔舒服。環境窄、唔好坐對間餐廳黎講幾致命，因為香港人居住環境已經細，食野個種想闊落啲係正常嘅。 試食當日嗌嘅下午茶餐等左三個字，仲話係即炸豬排，但食落唔脆唔香口，等三四個字完全唔值。 🍞食物方面🍞 【雜綿蛋包飯】當日賣哂招牌蛋包飯，試下雜綿，味道唔錯，上面嘅蝦有點綴到。 【炸豬排肉醬意粉+炸豬仔包】炸豬排劣，淨係覺得食緊炸粉，唔香，仲要唔係好脆。肉醬意粉普通，但我食左一兩啖肉醬已經唔想食。炸豬仔包稍為好啲，起碼食落脆嘅。 
cry	伏！可一不可再 難得約到一班舊朋友聚會，又有幾個小朋友，朋友就建議去親子餐廳食lunch,小朋友有得放電，大人就可以輕輕鬆鬆食餐飯，最後就㨂咗尖沙咀呢間餐廳。   睇睇menu,價錢都偏貴，午餐由$188至$446不等，包自助沙律吧。呢個價位，正常都期望食質素唔會太差。   午餐唔想食牛排咁heavy,加上4百幾蚊以親子餐廳黎講真係頗進取。最後終於㨂到安格斯芝士牛肉漢堡，想搵侍應落單都唔係咁易，個個都忙到踢晒腳。侍應話漢堡已沽清，我哋1點入座，1:15落單，餐廳12點先開門，咁快就沽清，勁！ 沙律吧有湯，不同種類沙律，火腿，餐包等供應，味道都正常。 無漢堡唯有轉咗個博多明太子意粉$218，由落單至上菜等咗45分鐘，黎到見到真心嚇一跳，以為呢份係兒童餐，份量少得可憐。食落得一個字，鹹！只得紫菜同明太子，早知叫個肉醬意粉算！ 朋友點咗個All day breakfast($198), 同樣難食到一個點。香腸同火腿煎到乾晒，塊窩夫淋既，個碟有一半係沙律吧有既沙律菜，此價錢並不化算。    同行朋友仲有點三文魚意粉，我食完個明太子意粉都未到，催侍應就話我哋餐廳唔夠人手，請耐心等多一會。最後由落單至上菜足足超過一小時。   先唔評論個遊戲設施，單以食物質素，價錢及服務水平評論，難怪此餐廳只剩下此分店。 
smile	主打懷舊的餐廳 又係行行下商場肚餓，望下個時間發現原來食飯時間又到喇！羅麥記係咁多間餐廳突圍而出嘅原因主要係因為佢好懷舊好特別嘅裝潢； 甫走入餐廳，發現完全係懷舊冰室嘅感覺，牆身貼滿周星馳電影的角色形象，而且好有年代感。 食飯時間座無虛席，人多自然有小小逼，桌子略為細了些。 當時我地兩個人食，叫左一個磚頭焗豬扒飯同埋豬頸肉，個飯飽到食唔哂 兩樣都比想像中好食嘅，本身諗住入去食個環境，但估唔到個味道係比想像中正！值得一試！ 
ok	有改進空間 今晚又出動搵食-和平飯店,都唔係第一次食,但每次食完都覺得匿間可以做好d。  佢有二人套餐$338,包前菜兩客,兩客湯,兩個主菜,一個小吃及兩杯飲品,但係主菜唔係好啱,所以都係散叫。  雞絲粉皮-幾好,麻醬幾香。 醉雞-本來匿個唔錯,但可惜差不多全是雞胸,不夠滑。 小籠包-ok夠熱。 嫩雞燴麵-唔夠熱,無味。 花膠雞煲-花膠薄身,但都夠味,可惜d雞煮到"鞋"晒。  再加咗杯薏米水-落單巳講明要熱,但可惜比咗凍,同佢講要熱架喎,佢仲問返我轉頭你要熱架 。   仲有就係佢既檯布甩毛,著黑色衫褲會痴到成身毛。其實飯店都知,唔明佢點解唔換咗d檯布,只係準備個轆轆比人痴返d毛。
cry	以後唔會去食 我叫左個xx冷烏冬定食(定食包茶,沙律同丼),叫完我都有少少奇怪佢做咩唔問我飲咩茶 之後佢剩係上左個冷烏冬同一杯水俾我,咁我心諗佢以為我單點。 咁好啦,我食完個烏冬(個烏冬勁韌,食橡筋咁) 坐左一陣(兩三分鐘左右)望左個侍應生幾下,佢都無咩反應,咁我就決定叫杯野飲。 我最後叫左杯屋子咖啡(英文名: ice cream coffee)杯野係凍齋啡+一球雪糕,我一望落去已經覺得有少少伏(哇d冰多到..)一飲落口...(頂,難飲到一個點)咁好啦我食佢個雪糕,頂佢個雪糕入面有幾嚿膠係入面(買一盒雪糕一打開個蓋有塊膠係面嗰塊膠) 最後我埋單佢仲要收我個冷烏冬定食價 佢係我食過同飲過最差嘅一間咖啡店(無之一!!!) 
smile	快，靚，正車仔麵 好開心有個麻甩frd, 大家一齊食平野傾下計都好開心！知道天水圍開左新車仔麵，又有流心蛋食，我地就泥一試！  當晚7點多，見到門口都幾長龍，都有d擔心食唔到，但原來好多人買外賣，入面其實有位坐的。 我揀左牛舌溏心蛋同豬血，牛舌好薄又幾香，溏心蛋亦都冇得輸，係個豬血差左少少，另外個湯底好夠味，可能放左蒜頭粒一齊煮，麵底都夠彈牙~ 但食完後我同frd都感到好口渴，可能都有味精🤔 但如果自己一個人食飯，呢間都係幾不錯嘅選擇 
ok	唔鹹唔淡廣東話 工作中午餐，可以嘅唔想食茶餐廳，同事提議食米線，去到唔使等位，我哋4人， 店員第一時間安排我哋搭枱，其實唔爆場仲有空枱，所以我哋要求自己一張枱，店員又無野嘅，由得我哋，落單時比姨姨啲唔鹹唔淡嘅廣東話忍不住笑（已經係呢間店嘅特色）好快有得食！ 冬菇竹笙酸辣湯米線（$39）基本上次次都叫呢款，米線煙韌有咬口，竹笙爽脆索晒湯，冬菇厚身索晒湯，芽菜爽口，韮菜香，腐竹滑，湯底只有酸，完全唔辣，其實加重少少辣會更好！整體正常！ 熱檸茶（$7）夠熱茶味濃！微澀，只係一般！  同事食： 手拍青瓜（$12） 可樂（$8） 凍檸茶（$7） 店員姨姨爽手，上菜收碟勤快！豪爽型！  唔鹹唔淡廣東話 
cry	偷工減料 過關前，諗住求其買個包 唔想成日美心，就去君蘭 其實幾個月前食過一次，正常無特別 只俾間鋪既店員木口木面，無乜禮貌，多謝都無句 點知今日買完，上到深圳一食 點解咬極都係得個包 咬左一半，都係咁 我明明買左火腿芝士包 火腿同芝士得少少 真係想報海關話佢違反商品說明條例 但佢又真係有俾火腿芝士我..... 乜原來越近大陸，d鋪頭文化越有內地味....   下次可能買OK, 美心穩陣 獨立密實包裝，感覺上衛生過君蘭求其搵袋袋 而且，我去增值都起碼識得講聲多謝 
smile	好鬆軟 真係好鬆軟~~~ 今日行街經過希慎廣場，就上7樓IT入面pancake 人氣店，人龍依然好長，大概等候了30分鐘見有職員帶位入座。  呢度有每人最低消費，如果兩個人你食唔晒兩份的話，可選一個飲品，而我地就係一份pancake一杯珍珠奶茶，因為落單時職員會問你人數幾多，俾個牌仔你然後職員就會送餐。   到啦到啦期待已久嘅pancake黎啦  果然士多啤梨香蕉藍莓亦都好多， pancake有三大舊，好空氣好軟好好食呀，有三大舊其實兩個人食已經好飽，除非你正餐嚟食。  下次想食又要再排隊啦 
ok	多款選擇 今日放假係屋企懶洋洋，唔想出街食，就係apps到搵外賣食，肉餅哥其實之前食過覺得ok，所以同媽媽一齊叫黎食。 外賣等左半個鐘左右就送到啦！ 總共叫左兩個餐share黎食，唔算十分貴既。 呢個蝦膏蟹蓋煎肉餅配菜飯幾正。賣相唔錯，有個原隻蟹蓋，肉餅幾鮮味，入面有小小蝦肉絲，份量都剛好。不過可惜送到黎唔係好熱，如果剛煎起食應該更正。個菜飯就普通啦，菜味唔太出。 另外呢個金沙蛋黃煎肉餅就有啲漏，表面佈滿左蛋黃，好蛋油。其實味道好出既，但真係漏到食唔哂。
cry	中伏 今日早收工就諗住試新野 見無食評無相都有d 擔心 但睇落間bar 好似好新都試試 點知真係中伏...... ,  野食都正常 個steak比較好味 意粉okay 唔太溜 個味都濃 但整體野食係等好耐 個burger 都等左一個鐘 ,  野飲話有promotion 買一送一 已經問清楚包乜先叫 點知到埋單個staff先話一定要叫同款 , 刻意唔講.......亦因為過左happy hour 唔比再叫.....呃錢 ,  環境好差, 好多人食煙!!!! 唔會再有下次 
smile	新春大盤菜 新年食盆菜應該算係指定動作啦，呢間酒樓平時食開夠份量味道亦唔差，但買盆菜嚟講，呢間都算係第一次，即管試吓好唔好食啦 【宣傳單張】     睇相好似好吸引，我哋人唔多，買咗個$988嘅盆菜，六位用，依照佢平時午市晚市嘅份量，應該夠食嘅   【醬汁，蘿蔔，支竹，娃娃菜】     食得都幾講究，醬料有兩大包另外包開，膠盒裏便有白蘿蔔，已先煮熟煮淋，返熱即食，細心 另外仲有支竹分開擺，唔會浸溶晒。仲送多一包娃娃菜，有啲菜中和下，減少肥膩感覺，令一個細心點 【盆菜真身】 廣告嘅相同事實網網佢有好大段距離，但呢個盆菜，照片同真實嘅情況，可以話係非常接近 賣相擺得好靚，好整齊，望落去有好想食嘅感覺。   【鮑魚】  夠大隻，但可能擺喺上邊，煮得唔係咁淋  【海蝦】  煮左好耐，都仍然彈牙爽口  【瑤柱甫】  完整，大粒，瑤柱味濃郁  【花菇】  厚身，又入味  【香芋】  索晒湯汁嘅精華，夠晒粉夠入味   此外仲有好多雞雞鴨鴨，豬手蓮藕，花膠海參等食材，六個人食，食到捧住個肚，除翻開一人百零蚊，抵過出街食 
ok	要預備多啲毛氊 復活節公眾假期最後一日，帶三隻馬騮去海洋公園！大熱頭中午大家玩到肚餓，我次次都去呢間餐廳食（個人認為海洋公園內最好味）預咗等，去到攞咗票，公關位前堆滿人，好在空調夠唔會焗，大家耐心等候！一等說等咗1355等到1500先入座！ 公關好好人比咗最近企鵝嘅座位我哋！好開心但呢個位超凍，大家T-shirt熱褲嘅情況下，凍到去咗南極咁！我自己帶嘅帔肩比晒小朋友褸腳（佢哋已經帶咗風褸），我問店員有無毛氊，佢話剛剛派晒😰結果成餐飯我凍到癲咗！小朋友食得慢又無計！我唸園區要預備多啲毛氊！唔好攪到大家咗陰公😓 冰極套餐（$348） 凱撒沙律配煙三文魚黑松露：沙律菜較老，另上嘅沙律醬酸酸地開胃，三文魚微腥，松露片一啲都唔香，好似松果咁粗糙，芝士片幾塊薄膠咁！無芝士香！唯一好味嘅係企鵝餅乾就幾鬆脆，差！ 甜椒蕃茄湯：忌廉湯幾滑，不過甜椒夾埋蕃茄嘅味好怪，有陣菜青味，又唔酸又唔甜，好怪！ 燒烤雞扒拌野菌紅酒汁：雞扒幾大塊，厚身肉幾嫩，紅酒汁杰身，無乜酒味但幾香！菇菌幾片幾煙韌，好味！ 藍莓芝士蛋榚：蛋糕幾大件，賣相幾靚，芝士蛋榚挺身，好濃芝士味！藍莓醬酸甜，拌碟嘅水果新鮮，加啲士多啤梨醬好味！ 熱檸茶：救急熱飲，好快凍，趁熱飲個身暖啲！茶味唔濃，檸檬唔澀！味道正常！ 低碳兒童餐（$198）食盒係一架列車造型，不過賣相幾笨！唔討好！分三格裝食物，但個甜點撻求其放在放在頂！好怪 有機本地車厘茄青瓜菠蘿沙律：另沙律唔多沙律醬，青瓜爽口！好味，但無車厘茄！ 香濃本地走地雞醬配有機意粉：肉醬意粉，意粉太淋無咬口，肉醬好多肉碎，茄味濃好食！ 鮮焗有機南瓜蕃薯黃金腰果撻：賣相唔討好，啲蕃薯蓉幾甜！撻底唔鬆！ok 有機本地粟米：灼粟米兩碌，清甜好味！ 時令鮮果：哈蜜瓜+蜜瓜等水果清甜，但要同沙律迫埋一格！ 跟餐橙汁：脆髀飲 企鵝薄餅（$248）後加嘅食品，造型可愛，不過企鵝頭頂嘅亂草狀火箭菜好怪，企鵝芝士半溶，拉到絲，加埋茄醬好味，材料唔多但好味，不過企鵝手太硬食唔到！批底有待改善！ 食物差咗，店員雖然好忙仍保持有禮，對門口嘅人山人海保持耐性！幾好！ 主題公園價錢貴預咗，但比咗貴價錢食唔到好嘅水準，失望！ 
cry	趕客 當日去到唔算好多人 入去的確好快就有 味道係唔錯 但食左5分鐘都無個陣 出面有人等就叫我地要move一個位 我地話我地食埋兩啖就走 佢就話咁人地出面等緊 你地要move個位出黎 講真 你自己又要學人做細細間 但又要咁急要做咁多個客 就唔好學人做細細間啦 趕客！ 有咩可能要個客食食下延一個位比你去做多枱客 咁你不如寫明人人都只可食5分鐘 唔係就要企係到食好過啦 由入去到出返黎10分鐘都可以比人要求轉位 完全唔掂 食都食得火 好唔好味都已經令人唔會再去！ 
smile	平價西式午餐 一路都以為呢間西餐廳好貴，因為佢黃色門口既裝修好靚，望入去黑漆漆，比人既感覺好似好神秘。今日終於都踏出左第一步，試左佢既午餐，但原來午餐一d都唔貴。  樣樣野食我都好想試，但都唔知試乜好，見比較多人叫既係香煎厚切豬扒配薯菜，所以我都跟食。等左10多分鐘，終於都黎到了。 塊豬扒比想像中大塊。本身諗住咁厚既豬扒d肉質應該唔會好食。點知塊肉好juicy ,肉仲要好滑好嫰，有意粉有薯菜真係好飽。 值得一提既係佢既茄汁好有誠意，加入左黑椒，點薯條食既時候又有另番風味🎈
ok	可以一試既滑滑豆腐花,但要準備係零服務喔！ 琴日去完昂坪營地出返黎時，天氣好熱，臨上車時入去食碗豆腐花，涼下先！ 豆腐花 （$15） 平時我食豆腐花唔落糖的。呢到上台時跟左一匙薑汁糖漿，清清地，quite nice! 豆腐花質地好滑滑，但就冇乜豆味。 朋友係出面買左串咖哩魚蛋，$20得5粒。超唔抵，魚蛋就唔太入味，咖哩汁個味道就不過不失啦。 不過間野係遊客區，服務員既態度應該要好些～ 完全好似唔想做生意咁，明明唔太多人係餐廳裡食，但我地都等左好耐先落到單。出門既小食仲要話No photo, sigh...我當時唔知道，影左張相，即刻俾人話。我去外國旅行時，都唔會有小食灘檔寫住no photo 
cry	一般既素食店  🍳煎雙蛋素叉燒飯（$45) 下午茶時間黎到聰嫂喺北角呢間素食店度食嘢，不過踩過界嘅同時，我就覺得素食店冇糖水舖做得咁好，佢好似淨係冇肉食，但係唔見得食物做得好食，亦唔覺得食物做得健康左。。 呢個叉燒煎雙蛋碟頭飯，雙蛋煎得好鬼差，好老，完全無蛋汁流心效果😶 食煎蛋嘅精髓完全冇咗 都已經有少少失望。而個齋叉燒好明顯係炸咗嘅麵筋，味道就冇乜叉燒味，只係勝在都幾香口，但係油淋淋。普普通通嘅一餐，唔洗專登黎食。
smile	抵食，豬鞍架+雞翼好食 兩人去食晚餐  叫左一份豬鞍架，一份小食拼盤，一客薯蓉 小食拼盤最先到，七味雞翼最好食！個辣味好惹味令人好想瘋狂食！ 其他炸物就一般，薯條唔算咸，炸蠔+炸魚略嫌好似唔夠熟，炸蝦一般 之後豬鞍架+薯蓉一齊到 香草薯蓉，我嫌香草味太濃導致偏酸，我個人唔太喜歡，如果香草控可能會鐘意  豬鞍架就好食！慢煮的效果果然唔錯，肉質好林，幾好，而且佢個調味唔會好濃味，係偏淡的一種，我個人係唔中意濃味食物，呢個豬鞍架我好鍾意 而且豬鞍架本身有少少肥，所以入口更香，個豬鞍架實在幾好食係會吸引我再反黎食，而且唔貴，$98一份。  夜晚唔算排長龍，但都坐滿，周圍都好好環境唔會好迫  總結： 豬鞍架+雞翼係好食會想再食！ 其他就一般
ok	希望越大失望越大☹️ 大半年前facebook睇個video 有個日本人介紹呢間西環癮世沾麵🥢  除咗係日本人開之外 仲好多日本人撐場 皆因佢連麵都自己造 認真有誠意☺️!!. . . 大半年後終於有機會食到喇  湯底有三款: 豚骨/黑蒜油/蝦味噌  麵就有兩款: 小麥/黑胡椒/每日精選 鍾意食濃味嘅我就揀咗黑蒜油湯配黑胡椒麵😛  先講個湯真係好濃味  不過味道就同岀前一丁差唔多㗎喇  黑胡椒麵份量多 而且真係咬到一粒粒胡椒  真材實料所以都幾香👍🏻  不過口感好鞋 有啲怪怪地 唔知係咪希望越大失望越大呢？ 整體嚟講好一般 應該無下次🤷🏻‍♀️ . 
cry	衛生問題 話說有位朋友他覺得這裡的醬油蟹很好味，我們便去呢間醬缸韓國料理餐廳店度試下，去到門口覺得好似好出名咁，有不少有名人的合照，我就更加期待。由於當天唔係很肚餓，便只叫了一碗友人推薦的大醬湯和叫了一個燒五花肉黎食。  首先上左碗大醬湯，我覺得所謂大醬湯其實姐係味增湯，冇乜特別但$70左右的價錢就有d不值得。  之後上左份五花肉，由於係店家燒嘅，所以出黎就直接食得，食嘅韓國五花肉都知要包生菜架啦，咁就叫一份生菜，點知唔係免費不突止，仲要收$38。咁可能佢係用d好靚嘅生菜呢，懷住咁樣嘅心情我地終於等到籃生菜，生菜只有6片左右，偏少。  但係最誇張的是食到第二塊發覺有d類似濕左嘅紫菜，果陣冇為意，之後果塊明顯比人折斷過黎，第四塊仲有d大豆醬喺上面，睇黎呢d菜都係人地食剩的，同服務員講佢只係快快手手同你換過碟，冇任何說明與賠罪，依家d餐廳嘅食物衛生實在令人堪憂。 
smile	特色米粉  呢間餐廳地點方便， 去開太子區，就入去食個LUNCH 雖然餐廳面積唔太大， 但係勝在裝修有特色， 有唔少精緻飾物，幾有風味 SET LUNCH都有好多選擇， 我就點咗古法藥膳鮮雞湯米粉 感覺比較特別 餐湯先上，係雜菜湯，夠酸，好醒胃， 仲有唔少蔬菜，好味又有營 仲有餐包，熱辣辣夠鬆軟，可以增加飽肚感 之後主菜就到，都好大份， 仲明顯有唔少藥材同埋鮮雞， 湯底清甜，米粉索咗湯+材料嘅味道， 全部都好好食！ 有機會大家都可以去試試
ok	希望保持水準不要退步 經過第一次食Chezlouis有極高嘅評價之後，同中學同學聚餐，大家建議食啲乜嘢，我二話不說極力推介朋友嚟食，但係結果卻令我有少少失望 首先係我最愛嘅餐湯，加$20就可以有個三文魚他他多士，我不斷叫大家可以一人嗌一份，完全唔需要share，因為實在係太正啦，但係到最後我哋全部人都飲唔晒 第一次嚟飲嘅時候，個湯非常creamy，今次卻明顯飲到稀左好多，三文魚他他多士仍然都係好食嘅 厚切豬扒煮得啱啱好，好稔好多汁 從來都冇試過食到難食嘅煎鴨胸嘅我，竟然人生第一次喺呢度食到，鴨胸好實好實，切落去已經好辛苦，咬落去，如果年紀大少少，真係成棚假牙都黐埋出嚟 上次嚟食覺得超級正，抱着可以推介俾朋友嘅心態再嚟食，竟然係失望，希望用料同埋水準唔好退步，可以令到土瓜灣呢個地方都可以有出色嘅美食 
cry	已轉手好難食 今日再次去到西九龍八樓搵食，之前食過呢間小炒發覺好好味，好有屋企既味道，但今次黎到發覺俾佢呃左，同一個位置同一餐牌但食物味道已大不如前，而且仲要好難食！原因原來係已經轉左手！ 轉手後餐廳標榜做牛什，可能為求多生意於是頂左上手既餐牌去做埋小炒，佢而家既小炒非常之難食，無叫魚竟然有魚腥味，湯亦只可以話係有味既水！真係好嬲，佢仲有賣魚蛋燒賣既小食，即係咩狗屎垃圾都賣一餐！ 好耐無試過食一餐飯嬲到要寫食評去發洩心中既怒火！ 
smile	👻咖哩叻沙麵😍 最近男小編同朋友去荃灣行街，之後係citywalk見到喱間鋪頭，有男小編好鍾意食嘅叻沙😍😍好耐之前係鰂魚涌見過都好想食，今次終於有機會食到了😎  #咖哩叻沙海鮮麵 ($74) 😋好味指數：(7/10) 一開始飲咗啖湯，飲落都好香同埋有少少辣😗大蝦食落唔算好新鮮，而且得一隻😣青囗又係得一隻，食落冇咩特別😦腐角,蟹柳同魷魚份量就多，而且魷魚都幾爽口彈牙🤔麵嘅份量都正常，唔算大食嘅都應該夠😎不過個湯真係好香好濃，飲落唔會好頸渴，所以加返唔小分😗   #蝦肉肉骨麵 ($68) 😋好味指數：(7/10) 個湯飲落豬骨味道偏淡，反而雞湯味反而更出😣今次就揀咗摻摻，米粉食落幾爽口，食落去口感唔錯😎蝦肉可能切片切得太薄嘅關係，所以試唔真個味🤔反而豬骨有驚喜😳個豬骨應該都煲左一段時間，所以夠哂入味，而且肉質好軟淋淋😍 #馬來沙嗲雞脾肉串 (6串 $65) 😋好味指數：(7.5/10) 配沙嗲花生醬 可能擺咗一陣先食，所以就唔算熱🤔不過肉質都幾淋，唔會好乾身😎點埋啲醬食落更加惹味😗 #榴槤咖央多士(全份) ($28) 😋好味指數：(5.5/10) 個樣望落都幾吸引😆就咁聞落去都唔太重榴槤味🤔食落去就唔算脆，而且榴槤味都真係唔太重🤔不過過下口癮都唔錯😗
ok	如果半價係抵食嘅 原本係去附近一間出名食綠茶afternoon tea嘅cafe 食tea，點知......比餐廳放飛機，激死人！（果間餐廳已被我列入黑名單！） 所以臨時臨急要搵過另一間餐廳，最終喺一個搵食app喥book 咗間叫K2 kitchen嘅餐廳有半價！跟住地址走上13樓，點知佢落咗場，有個唔多禮貌嘅女仔指我哋返落1樓I kitchen，就係咁折騰咗大半個鐘，終於可以坐底食嘢！  一坐底個侍應話半價只有lunch set menu 可以揀，已經餓到唔記得影餐牌，只想快快有嘢食！ 好快已經有前菜食，一人一條麵包脆條同一片魚籽蛋黃醬青瓜。 我同朋友點咗兩個餐，一個餐跟湯，另一個跟沙律。 朋友話味道麻麻地。  正正常常，但我麻麻地佢放咗黑醋，對於唔多like醋嘅我嚟講，齋食沙律菜都ok~  蟹肉份量少到一眼睇曬，龍蝦汁比想像中好，意大利飯較淋唔多似意大利飯。當普通燴飯食係ok 嘅！  第一眼見到碟嘢，心諗跟蔬菜唔係得咁少嘛～～～件扒咁細，好彩同朋友share有飯食，如果唔係，真係唔夠飽！ 得果幾粒仔～ 件扒4分3隻我嘅手掌咁大，不過都厚身！ 過多陣個侍應先再放底碗蔬菜，真係笑死我！ 仲送甜品 成個餐上枱速度值得一讚！ 埋單時仲值得拍手掌，哈哈！因為半價～每人74蚊！抵！ 
cry	第六十八篇 對上一次食爭鮮已經係大學年代 話說呢間頭幾日開張時，6蚊一碟 見證到有成百人排隊食爭鮮 優惠完咗，做返8蚊一碟 平日下晝4點幾黎到，冇人排隊 其實去到門口勁大陣腥味已經好卻步 不過同小朋友講好咗食迴轉壽司，洗濕咗個頭。。。 基本配備都齊，有茶包，有獨立包裝嘅芥辣 有薑放係迴轉帶上面自己拎 轉咗成個圈，除咗三文魚之外，冇嘢啱食 呢款燒嘅系列已經係最好食嗰樣 唔知係咪因為呢個時間冇乜人，冇乜款揀 三文魚算ok，正常爭鮮水準 呢個？希靈魚，食落個味似醋鯖魚 已經係最好食 本來都冇乜嘢，雖然真係冇嘢好揀，諗住食下三文魚就算 點知！！！ 我拎咗碟油甘魚 勁腥臭！！！真係。。。x咗出黎 早知買外賣食 我講緊去新港城街市嗰間
smile	選擇多多一人鍋 話說今日去左帝景灣整身份証，整完就順便去呢到食埋晚飯，因為呢到位置較隔涉，所以平時都唔會去帝景灣商場，真係估唔到呢到都幾多野食 ，一上到去1樓就已經聞到好香既火鍋味，加上今日又落雨又凍，整個一人火鍋嘆下也不錯  門口已經見到個餐牌，有9款不同既火鍋~ 睇完想食個韓國泡菜鍋， 飲品就揀左滿杯紅柚子~ 呢到雖然環境唔算大， 但都尚算整潔同坐得舒服  食物未來都已經聞到好香既火鍋味 登登登登 ~ 飲品到，滿杯紅柚子 (備註:客人可以選擇飲品糖既份量) 小妹就叫左半糖 飲到好香柚子同紅茶味 ，真係同佢個名一樣，滿杯紅柚子  我個火鍋都到埋嗱 火鍋都可以比客人揀辣度，小妹揀左大辣， 都真係辣辣地，夠晒入味  韓國泡菜鍋都好多料下，有豚肉、王餃子、 午餐肉、泡菜、公仔麵、娃娃菜、椰菜、雲耳、金菇、冬菇、豆腐、豆角、粟米、炸薯仔、 炸枝竹、鵪鶉蛋、鳴門卷 個火鍋已有麵，另跟粉絲或白飯， 基本上食完個火鍋都已經好飽  吃飽飽大滿足，今次真係開心大發現 估唔到又幾好食~  服務員態度都好有善 
ok	日式大家樂 同事話食日本嘢 喺工廈林立既地方竟然收埋左一間日式快餐店 見到個咁繞口既舖頭名以為自己去左日本 但係一入到去 又以為自己瞬間轉移返返香港   第一次黎諗住穩陣啲食個咖喱豬飯 咖喱的而且確好穩陣 就係一個正正路路既日本咖喱 唔會太稀 但很好地亦都唔會太結 唔辣但係亦都唔係無味 咖喱入面令人比較失望既係入面既薯仔蘿蔔同洋蔥唔知煮太耐定係故意地 整到俾你sip牙喇 咁既size   不過千算萬算 不值天一劃 嚿豬同炸粉既比例 簡直係稱得上完美量度過咁既一比一咁 無嘢好講 但係快餐黎講 應該算係咁啦我諗 
cry	外出用餐 7點多點餐，7點46先上四層鍋,餓到頭暈！什錦貝蚌個別有沙，青口有異味，但鮑魚or龍蝦比較爽口！燒烤個層火力唔夠，最後都掉落去蒸！椒鹽豆腐比較好食！總結：俾我都唔會再來食！ 
smile	令人回味的咖啡 長洲 + 咖啡 = 無入黎長洲年幾原來呢到多左間啡寮嘅咖啡店... 小小咖啡店俾人一種好不一樣嘅感覺, 至少商業味無咁濃, 無都市feel, 好relaxing... 老公知我鍾意飲咖啡, 專登陪我入黎拍下拖順便俾我品賞下經朋友熱烈推介嘅冰滴咖啡!  檸檬蜂蜜冰滴咖啡 成件事好夾好清新好輕!! 細細個成日聽媽媽向酒店叫檸啡飲, 大個又學人叫啦, 但飲極都唔覺有咩咁好味?! 但呢杯冰滴徹底地改變我嘅檸啡嘅感覺 日式咖啡一向都係我No.1選擇, 而呢杯冰滴帶淡淡嘅咖啡正合我心意 希望下次再入長洲仍然可以幫襯佢地! 
ok	普通到唔值得專登去試 非常一般到 價錢和食物水平完全不合理 我不明白為什麼OpenRice 可以一直佔據1.2.3位🤷🏻‍♀️ 環境 拍照很美 假草假花 肉眼睇還好🙄要提前一個月卜定台 係因為坐位少 整體冇令我驚訝🙀我比較驚訝係點解評分咁柒高🤪我如果要搵餐廳比較 牧羊少年（太子）（葵芳）都會更加好 以客觀評論 佢最多都係ok  食物 炸雞翼  油到一個點  每一啖都係油 睇得多肥媽都有教炸第二次去逼番D油出黎啦🤮  蕃茄莎莎栗米片  同樣普通唔突別 我有另一間更好推介 Dan Ryan's Chicago Grill (九龍塘)😺👍🏻  牛油果蟹肉意大利麵 口味幾創新🙂但唔驚喜就係你諗到ge味  陪你一起去看流星雨 重朱古力味 唔會太甜🙃 偽單酒兩杯$78x2（佢話700ml)🌚  果日係我同男朋友週年紀念日 限時一個半鐘 我食左一個鐘 飲左3杯水 兩杯700ml野飲都仲未到 落漏單我都算 我杯野飲仲要半杯都係泡 仲要比我見到隔離台係滿ge 感覺係差到貼地☄️🔥🌚🌚🌚🌚🌚  有圖有真相 
cry	細到睇唔到嘅餐蛋治 Blue Monday想有個 good morning  但平時間中有幫襯嘅德興今次真係中曬伏！ 平時叫通粉、公仔麵果d最多比較多油， 但份量都ok, 但今日真係十個嬲！  平時餐蛋治都即整熱啦啦的，但今日完全一比左張單見佢就包好個三文治，起初以為只係可能餐肉果d煎定唔出奇，但一拎起已覺唔熱，點知一番公司打開先離譜！ 大家睇下呢份三文治嘅蛋大到呢⋯⋯ 唔講仲以為邊個食完剩番一啖擺落去！ $25一份三文治加杯野飲唔係平囉， 蛋嘅份量仲要大到咁，真係完全覺得被騙， 有排都唔會再幫襯德興！
smile	好味手打烏冬 喺大門橫丁其實食過幾次野 咁多次感覺都好好 所以定時定候會返嚟再食  本來以為食飯時間夜晚叫嘢食會等得耐啲 所以叫早到嘅朋友嗌左先 點知過咗5分鐘就上咗菜啦 所以我一嚟到就有嘢食啦真係好🎉  因為其實都趕時間 所以唔可以坐低慢慢食 於是就咁嗌咗兩個烏冬就算數 但係其實佢Menu上面都好多選擇 除咗烏冬仲有小食 仲有啊各種烏冬都有唔同嘅湯底揀 真係黎幾多次都可以食唔同嘅嘢 最鍾意呢一樣野👍🏻👍🏻👍🏻👍🏻 因為之前其實食過其他湯底 始終覺得魚介湯底係冇得彈啊 個湯夠晒濃同啲烏冬夾埋一齊非常之夾 原因係烏冬其實冇乜味加埋個魚介湯調一調味🤤 咁我就叫咗豬軟骨啦朋友呢就叫咗牛肉  我覺得佢啲烏冬軟硬度十分之適中 因為其實我好怕啲烏冬太稔 食落口一劈劈 但係呢個唔會再加上佢啲豬軟骨煮得夠淋 一放入口就會識得自己溶化🤩不得了😛  其實我覺得佢份量係有啲大嘅 因為除咗烏冬之外配料都夠晒多 半隻蛋日本魚蛋仲要有荷蘭豆加埋啲豬軟骨夠晒大嚿 其實食完好飽😗 所以我覺得自己唔嗌小食係明智嘅選擇😂 非常之推介大門橫丁啊  
ok	十多年小店 其實呢間野開左好耐，記得差不多十年前返學果陣時都有食過，最近經過見到竟然小店還在，就入去幫親下，叫返個招牌東京拉面，但食落好似無左以前既味道，湯底完全似出前一叮既湯底，當然唔可以同出面既貴價日式拉面相比，但佢煮出黎既味道係同你係超市買包拉面再用出前一叮既粉同麻油一皮既味道，好食既係佢東京拉面會送炸蝦，個炸蝦又幾好食，但小店黎講見老闆兩公婆老夫老妻經營左咁耐附近街坊都可支持一下，但食評不可做作，因我住附近我會比多次機會再試下其他拉面。 
cry	要加強一下服務 好耐之前食過一次，貴夾唔好食。 今日諗唔到食咩，決定比多次機會佢！ 跟常餐加$18飲呢杯粒粒紅豆奶茶。 杯野黎到，同餐牌張圖真係有出入  得一粒紅豆粒，另一粒已散曬 常餐$56 個汁味道唔錯，通粉唔多，薄薄一浸，但雞翼就無諗過有成4隻。 蛋同多士就大x活會好味d  食物不過不失，但服務就真係要加強，雖然無收加一，亦唔係咩高級餐廳，但價錢貴過茶餐廳，服務連茶餐廳不如。 基本上我都唔係對服務有要求既人，唔洗人服侍；但呢一餐由我坐低，點餐，到比錢，都無人同我講過一句野，真係好神奇。 我好肯定係一句說話都無。
smile	飯聚飯堂 和平飯店可以話係我同fd子飯聚嘅飯堂，貪佢方便就腳，價錢唔會太貴，味道亦唔錯。  我地一行四個人，於是我地今次點左四人餐。依個餐份量十足，可以揀三種前菜、一款海鮮、兩份熱菜，另外仲有每人一碗湯、野飲，同埋一份甜點。 前菜方面，我地揀左醉雞、鎮江肴肉，同埋雞絲粉皮。 醉雞酒味濃烈，雞肉嫩滑，放起面頭嗰啲食落非常香。但係下面浸喺酒入面嗰啲雞就酒味略嫌太濃，有啲苦澀，沖一沖水再食會好啲。  鎮江肴肉不過不失，食落個口感好似硬身嘅啫喱咁，味道偏淡。 至於雞絲粉皮，其只要花生醬夠香就會好食㗎啦，所以都唔錯㗎。 海鮮我地要炒蝦球，蝦球新鮮彈口，抵讚嘅係有挑腸！ 至於湯呢，餐係指定跟蟲草花煲豬𦟌，每人一盅，非常足料！  熱食方面，我地點左糖醋魚塊同埋花膠紅燒肉。除左花膠有啲腥之外，其他都唔錯。尤其係紅燒肉唔羶，值得加分。 後黎我地另外點左個松子黃花魚。其實係因為我地習慣去邊度食上海菜都會點依味餸。我地落完個四人餐先醒起，如果唔係我地可能唔會揀糖醋魚塊🙈  黃花魚炸得脆，但係切落去有啲硬。糖醋汁甜酸適中，唔會蓋過黃花魚嘅味道。不過，雖然黃花魚唔腥，但係就無乜黃花魚嘅香味，只可以話係不過不失。  甜品方面，餐係跟香蕉豆沙高力。高力新鮮炸起熱辣辣，香蕉豆沙餡唔會太甜，不過都有啲膩，飲番杯茶就啱啱好。
ok	同區有更好的選擇 雖然南小館已有多間分店，但一直都無試過，既然佢開到自己樓下，又咁啱同屋企人食飯，一行七人，點都要公平一試。 唔知係我地大食定佢d食物份量太少，單點份量少到好似出面迷你拼盤咁，佢D拼盤可想而知！不過味道都算中規中矩，食物味道樓上D post都講得好好，我唔再評論。 如果你想食清淡嘅上海菜，呢間可能適合你。 環境方面都好乾淨企理，傾計慢食都唔錯。但可能係設計定習慣問題，成日都會接到枱腳，因為你坐得埋，佢就係正你兩腳中間，其他都無乜問題。 服務方面，女待應都服務態度都唔錯，阿經理哥哥又唔係唔做野，但只係唔係好想做啫！ 其實食肆人多嘈係好平常，但廚房入面炸歌炸到我以為自己去咗Disco，經理們可留意吓。 
cry	上菜太慢，上錯菜 外賣行先，等左超過半個鐘堂食都未黎，淨係一個午市套餐 酸菜魚，服務員態度麻麻。餐廳唔應該照顧堂食先咩，讓專門黎食的客人好鬼失望，最未上菜，選左辣味的，仲係唔辣的。。。差評！唔單係我呢張枱，隔離枱都等左好耐，一申請取消單，5分鐘就有得食！！！！！！  酸菜魚的份量越來愈少，魚越來越少，酸菜越來越多，建議改善運營管理，唔好凈係考慮外賣 takeaway，感受好差。  搭配的泡菜辣到飛起，都沒提醒或者辣度可以選擇。 
smile	隱藏喺大廈裏面嘅西餐廳 呢排食中菜食得多 想試吓西餐 最近聽聞鰂魚涌有一間西餐廳 雖然地點比較唔就腳 不過都想去試吓 因為就代表清靜點 唔會太多人 等位都麻煩 我哋book咗枱 所以一去到就可以坐低啦 佢哋有dinner set 都可以散叫 我哋叫咗一個set 同散叫咗一個意粉 跟餐嘅湯係忌廉湯 你都唔算太濃 餐包都一般般 跟住到主菜嚟啦 先來嘅係燒帶子墨汁意粉 睇落好黑色 食落都好濃味 不過唔想食到牙都黑埋嘅朋友就可以唔使試啦 帶子燒得幾香 再來的係西冷牛扒配大虎蝦 牛扒大大塊 虎蝦都好大隻仲好有蝦味 仲有蜜糖燒嘅薯格 最後嚟咗一個跟餐嘅甜品 食落唔似係蛋糕 似moose 嘅口感都幾滑  
ok	🙅🙅‍♂️謝絕再幫襯~不支持環保的名人漢堡店~ 藍田呢間Burger B🍔都已經開左一段時間,一開始喺牛頭角開果時已經試過😊後來藍田開左都試過一次外賣牛油果burger🥑伏左😂😂事隔幾個月,知道左係某藝人開嘅之後,決定又俾多次機會佢啦  門面係咁嘅,細細間,但經過通常無論咩時段都實有位😛 叫左一個菠蘿牛肉堡($48),再+$15有小食同湯/飲品,我地簡左chicken nuggets🐥同雜菜湯~ 個湯有啲雜菜之外仲有螺絲粉,算幾好飲~😋炸雞塊冇影到close up, 但都幾好食, 仲微暖咖💕而且ketchup同沙律醬係自助形式拎嘅,唔怕唔夠醬點👍 好啦到個重點 - burger🍔啦,超厚!!😂😂唔切開/分開食根本好難擺落口..真係好難保持儀態咁食哂佢~講番個包d料,入面啲菜都算新鮮,塊牛肉🐄雖然係厚,但略嫌偏乾身同易散🤔而且下面塊包皮唔知係咪太薄身而個包又太多醬,食到最尾濕得好緊要,爭啲痴住埋下面張濕到爛嘅紙😑呢點唔太討好! 不過勝在d醬夠同有塊菠蘿襯托住,整體黎講都係good嘅😎👍 服務方面真係冇乜,我準備落order時員工pack緊個deliveroo外賣,企喺我正對面,我企喺度等左十零廿秒左右都完全冇人理我🙄都幾無奈~間舖頭亦不設現金💵以外嘅付款方式~不太customer friendly🤔🤔  另外店舖全用即棄餐具同器皿🍽,極之不環保!! 😡😡😡雖然咁樣可能save cost又方面d,但真心覺得咁樣會制造大量不必要嘅垃圾,咁嘅風氣係絕對唔值得鼓吹~👎👎  Overall我滿意餐廳嘅食物質素,但未做到特別出色,而且性價比同服務都一般,加上餐廳並不支持環保,應該暫不會再次幫襯!😐
cry	服務態度不態接受 我地叫三杯飲品。 兩杯少冰。一杯走冰。 一開始員工有提及走冰有機會令飲品很甜。 我們已經叫三杯少冰。  但給予我們的飲品其中一杯既冰都係好多。 我地問可唔可以再拎走啲冰。 一名員工一手將杯野飲拎走。  再拎番半杯冇冰既野飲出黎。 仲要一手將杯野飲dum落枱面。 係半杯。冇錯係半杯。  咁我親自拎半杯野出去去問佢 你地走冰既話 係咪真係得番半杯 佢一野就答我 係！ 我地係咁嫁～  其實拎半杯野飲出黎都唔緊要。 但係員工既態度可唔可以好啲。 間店鋪既人流都唔係好多。 仲有半個場都冇人坐。 你個侍應唔洗咁急呀嘛⋯ 
smile	愛吃牛的 百去不厭 這間是我去了一次就愛上的餐廳，仲開多左個間係尖沙咀，正～我係咁介紹愛吃的朋友一齊去，因為佢係偏貴的，一定係要帶懂得欣賞美食既朋友們去，否則吃了都浪費唷，仲會埋怨吃得太貴。 只有一款菜，就是牛啦，會跟埋前菜凱撒沙律及法包，同埋無限量供應既薯條，待應都好好會自動夾d熱辣辣既薯條俾我地架，講番重點"牛"，真係好有肉汁，加上佢有個火一直興住，所以唔怕慢慢食，可以慢慢傾，慢慢嘆，而且餐廳係好有情調，dim燈好岩叫杯酒飲下，仲有架甜品車會問客人叫唔叫，都不少人係度慶祝生日，所以侍應都會一齊圍住佢地唱生日歌，氣氛好歡樂。 
ok	獨市 我地呢D 所謂城市人...放假去離島...去到見到乜都要試...見到乜都想食......慌死食漏左唔叫去過果個島...... 一出坪洲碼頭....見到呢間青草地....望埋去咪普普通通一間茶餐廳咁....但見佢貼哂D報紙雜誌出黎...以為有咩出名啦...點知...原來係無記N年前拍過一套宣小姐主演既盲女戲既景點....報紙雜誌就話D藝員常來幫襯.....唔係掛....人地拍劇時黎醫肚咋喎...咁都叫常客????? 朋友話難得黎到....一定要試喎....咁又係...眼見方圓十里都冇類似茶記...唔食呢間....唔通去惠康買麵飽咩(唔好講笑...幾年前第一次黎坪洲...我地真係去左惠康買麵飽火腿芝士匿係個公園仔度整三文治...仲要玩忌廉溝鮮奶...唉...果時年紀細...大家唔好見怪)...由於黎之前己係翠華醫過肚...所以只係飲左一杯生薑黑豆漿....希望唔大...所以都冇咩失望....只係坐係度...四周圍都好寧靜... 島民們都好遊閒....攪到我都好想訓...... 
cry	一定冇下次 !!!  就咁睇間店既裝修好似幾好咁未走入去試下囉, d野食唔平, 平均要五六十蚊, 仲諗d食物質量有番咁上下高la, 點知... 我叫左個魚生飯-有d三文魚有d海謄, 而我同事就叫左個北海度魚生飯-有d三文魚,蝦,海謄,魚子,仲叫左D刺生. 落左單等左好耐, 差不多等左30分鐘先有野食, =.= 開頭食d魚生仲好地地, 只係唔覺d魚生有什麼鮮味-.- 但去我一試d海膽就唔得喇, 我一嗅下就覺得嗅到怪味, 我心想可能係我太多心, 所以就食小小一口去試下味, 唔試仲好一試就難忘, 那恐怖既味道係言語難以形容, 又怪又臭 ! 我好唔舒服仲即刻嘔左黎!!! 我同事果碗既海謄都係一樣, 佢就即刻同職員投訴, 但職員就冇什麼反應又唔幫我地收左碗野去, 等左15分鐘, 職員先拎左碗新既北海度魚生飯俾我地, 但我已經有晒胃口, 佢地d職員服務態度好差, 唔好意思都冇講句! 解析又冇! 服務又慢! bad feeling! bad list!!!
smile	快靚正 唐記分店遍布全港 款式眾多 蒸包 點心 蒸飯樣樣皆有 平時都會買下包做早餐 好方便 今日諗住黎買下午餐同埋儲備下之後既早餐 十二點左右到已經好多人排隊 估唔到連臘味糯米飯都有 又可以試下水準  糯米飯都幾香 味道同平時食個啲差唔多 臘味味濃 好好食 加上上面既花生就更豐富啦 一份就已經夠飽 今次又買左好多款包 哈哈 每款都好鐘意 好軟熟 正 叉燒包 菜肉包 餡多 啖啖肉  香菇雞包 有大大粒雞肉同香菇 好足料 雞肉好滑 沙爹牛肉包比較特別 好少見到其他地方有 今次初嘗味道好好 沙嗲味好香 牛肉好入味 最鐘意都係香芋包 每次必食 香芋包好香 好足料 芋頭味濃 味道甜甜地 但甜得黎又唔會太漏 
ok	再次踏入海港酒家食早點 又到星期日 媽媽大人咁岩放假 約左小弟同佢食野 一早起身 緊係為左唔洗等位飲茶喇 再次去到海港飲茶  2人要搭台 好彩對面食客有善衛生  最唔鍾意遇到啲唔衛生 又污糟   今日星期日 飲茶實貴啲，但都有啲特價點心 ，但平唔平就見人見智  小弟覺得麻麻地   叫左牛肉燒賣 併 豪油鮮竹卷餐  牛肉燒賣同牛肉球冇分別 ，都算大粒嘅  鮮竹卷就麻麻地，得個咸字，入唔料唔足，普普通通又唔算難食  然後叫左芋絲春卷 長長，都幾好味，冇蝦只係得芋頭絲，但炸得過火 ，好濃 鮮蝦腸係我最鐘意食嘅野，今次再見，水準都保持到，蝦新鮮爽口又大粒，比讚！ 另外亦叫左蝦餃同叉燒包 蝦餃熱辣辣好味  叉燒包就麻麻，中間有啲乾   今日水準冇上次咁好，比起以前係上水中心個陣當然差咁啲。 
cry	乜都貴，但油免費 咪咪每次黎食晚餐都已經有個習慣，就係叫「點都唔落味精」系列入面最平個個飯 ，再加七蚊要個中湯 ，今次都唔例外，要左個鮮什菌蒸雞 + 白飯 + 中國茶 + 中湯，承惠 34 蚊。 明明上兩次食蒸肉排同蒸豬頸肉都好地地，今次食蒸雞就好多油 ，而且唔係因為新鮮雞蒸完之後既油，係真係油淋淋咁。而豆卜同粉絲就索晒啲油 ，真係唔開胃！雞好差，就算比雪藏雞都好，比舊骨黎得唔得，全部都係雞球，仲要係雞胸，一啲都唔好食，咪咪好傷心。 搞到連白飯都唔想食，食剩左，不過白飯都好抵死，硬轟轟咁。 個中湯都飲過好多次架啦，仍然係節瓜豬輾湯，但係比上幾次飲多油！ 啖啖都係油，唔知做乜！咁多油搞到今餐咪咪無乜心機食，落咁多油要黎把鬼咩！ 
smile	主題餐廳佈置特別 想約朋友到觀塘食飯，見The Wave有間西餐幾吸引。平時行街經過這楝大廈見好新，同埋開左好多食肆，但都未曾幫襯過，就今次黎試下啦！ 一出就見到有枱足球遊戲機可以玩。  原來成層面積都真係幾大，而且都差唔多坐滿，好彩一早book定位。 連枱墊都係球場圖案   安格斯牛肉漢堡，肉汁幾juicy  見menu推介炸魚薯條，但有d失望，炸魚一般，食落有d厚粉 美式芝士通心粉，估唔到幾好味。  脆焗薯皮，這個要預少少時間製作，幾好味，適合做前菜，好開胃。 場內有電視可以睇球賽，好啱邊飲啤酒邊睇波添。 
ok	Afternoon Tea值得一試 今日同朋友慶祝生日食個Afternoon tea  之前有frd介紹 都抱住十分期待既心情去試 環境好，服務好，景好 叫左cappuccino , 泡既高度剛剛好，好滑 可惜咖啡吾夠熱 我個人好中意食scone  一開波當然係試scone，非常脆 上面仲有糖粒，令整個texture生息不少  仲配埋Honey，好夾！但甜左D 再試cream,好滑，不過好重牛油味，有點兒漏 不過cream+berry jam 👍🏻👍🏻👍🏻好正 Cream 既漏被Jam既酸味中和左 鹹點冇咩特別，我亦冇好仔細品嚐 始終afternoon tea既主角係甜品！ 甜品。。。每樣都有花味💐 可惜我真係麻麻花味🤔 整體CP值: 7/10分！ 
cry	無下次 首先安排入座時態度差，已經扣左分.... 跟住自己劃完單就去排隊比錢（有點好奇咁多staff企係度傾計，但要自己走去落單比錢，拎號碼牌... 不過諗都係餐廳嘅特式），當然態度依舊。坐左陣就有人拎野食黎喇，我叫嘅係肉丸意粉.... 講真，味道似一般快餐店或自己煮，個茄汁都幾稀，同幾少汁，意粉太'林'，同有陣我自己唔鐘意嘅麵粉味。叫左杯熱Americano，估唔到咁細杯.... 承惠$102。咩都要試下，但無下次。 
smile	只賣咖啡的咖啡店 ☕ 一直好想拜訪呢一間 只賣咖啡的咖啡店 .. ( 聽落好似覺得理所當然, 但事實上 要搵一間真係只售一種產品既店.. 其實唔易 ) 今日 我黎左% Arabica既鰂魚涌店 .. 正正就係位於打卡熱點 海山樓地下🏢🏢🏢 係咁舊既大廈之中, 有一間咁潔白又咁簡約既咖啡店 搶眼得黎 又覺得好融和😌 店鋪樓底十分十分高 .. 以木系+純白色為主調 一行入黎 令人有小溫暖既感覺 再抬頭望一望 .. 係一格格放滿咖啡豆既麻袋☕ 而天花係用鏡面鋪排而成, 增強左空間感 (咖啡店以外賣為主, 不過店內面都有少量座位 可以坐低飲🌸) 呢度供應既咖啡種類包括:: Espresso, Macchiato, Americano同Latte 亦都有出售黎自世界各地既咖啡豆 Size方面, 亦都show左係cashier位置 一目了然 分別有: 最細既Espresso size, 一細一大熱飲size, 同埋一個凍飲size❄ 我同朋友分別揀左 同埋 抹茶味香而不澀.. 同奶味好融和 係有厚度的口感, 而且感覺香滑 幾鐘意呢一種口味🍵 其實就係Espresso加入牛奶同煉奶 ~ 我係第1次試呢款呢🥛 完全唔需要加糖都OK, 但又唔會過甜 三者加埋個口感特別幼滑.. 怕Espresso太苦, 又怕加左糖漿既Latte太甜既朋友 呢一杯 應該會係your cup of coffee. See the world through coffee .. ☕ 係創辦人 東海林克範先生 既理念 希望下一次再品嗜% Arabica咖啡既時侯, 會係係世界另一個角落 睇下 會唔會有另一番滋味 : )
ok	湯底唔錯整體一般🤔 一般般的牛肉麵  本身都好鍾意食台灣野之前見到呢間牛肉麵一直都好想試之前去咗食 每人叫咗個牛肉麵聞起上嚟牛肉味都幾重 但係個人就嫌佢啲面唔夠嚼口  同埋佢入邊嘅份量亦都太少 呢個價錢可以喺其他台灣店食到更加大碗同埋好食嘅牛肉麵 所以你間鋪頭同預期都有少少出入 但係我哋仲未試佢個飯 如果有機會都會諗住去試吓佢個飯俾佢平反 但佢呢度最出名嘅牛肉麵就有少少令到我失望 不過呢度牛肉麵嘅湯底我都幾鍾意如果棉質可以做到更加有着口不過呢度牛肉麵嘅湯底我都幾鍾意如果麵嘅質地可以有嚼口的 牛肉同麵份量多返的 其實應該都會唔錯 
cry	試一次俾多佢 圓方 podium 食野貴夾唔飽係預左的，依間餐廳都係其中之一。 17x 蚊黎個 set lunch，味道一般，唔係好食到咩名，少少鹹少少辣咁，帶子都算新鮮，不過得幾粒，奉送白飯一碗，餐飲一杯，兩位朋友嗌 latte，一杯勁苦，一杯勁淡，兩杯溝勻佢就差不多。 我嗌熱檸水，無 complaint。 水煮魚好食，麻辣好香，啲魚啖啖肉無骨，份量都還可以，個底有啲菜不錯，可惜奉送頭髮一條，侍應換個碗新既俾我地但食慾即時大減。  小籠包正常，但好易夾穿爆汁。 蝦球同帶子一樣，我食唔出佢係咩味，好似係豆板醬亂咁炒出黎既野咁。  值得一提係午餐已包餐飲，問佢拎壺水得唔得，佢話得，但原來盛惠 120 蚊，唔係俾唔起，但下次可以話一話俾我地知價錢，不過，其實都無下次了。   總括黎講，唔難食，味道正常，但4個人買單 1000 蚊既 lunch，性價比不高。
smile	大件鮮味海鮮😍  環境 餐廳係鯉魚門最入，燈塔附近，都要經過一段濕濕地的路，所以如果去的話，盡量唔好著高跟鞋或長裙喇。餐廳有幾層，環境都幾乾淨，仲有露天位置係望到海景。  食物 1）阿拉斯加大蟹 真係好大隻，仲大過我塊面 肉質幾鮮甜，好有肉地！而且值得一讚嘅係，剪刀都好利，所以唔會剪得辛苦。 2）蒜蓉粉絲蒸元貝 蒜蓉好特別，因為平時係出面食嘅蒜蓉粉絲蒸元貝的蒜蓉都好辣口，但係依碟的蒜蓉唔會辣口，仲甜甜地，好食 而且元貝仲好鮮甜，唔會有沙，高質 3）蒸鮑魚 鮑魚又係好新鮮，好鮮甜，而且仲唔細隻，幾彈牙，又唔會太硬，遠勝平時係出面餐廳食的  4）避風塘瀨尿蝦 我見過最大隻嘅瀨尿蝦😂 真係幾新鮮，仲好大舊肉，唔會有腥味， 唯一小小美中不足的是避風塘的味道入唔到去蝦肉。 5）燒鵝 燒鵝好脆皮，而且肉質幾滑，燒得好香。 6）清蒸黃皮老虎斑 開頭見到條魚咁厚身，都驚會好「鞋」，但肉質係出乎意料之外地滑，溝埋蔥同豉油食真係好好食  7）薑汁炒芥蘭 冇錯，就係薑汁炒芥蘭都好好食😂 芥蘭一啲都唔苦，好翠綠，而且仲炒得唔會硬，薑汁好夠味，菜唔會有渣。簡單嘅食物最顯功架  講到依度，我都覺得自己寫到好似打手😂 但我真係唔係⋯ 只係同親戚介紹，所以同親戚去食，不過真係每樣海鮮都好新鮮  服務 服務唔錯，服務員都幾有禮貌。
ok	燒粟米 去到南丫島，好多地方都會傳出香噴噴既燒烤味～ 衣間款式唔算太多，主要以燒粟米同波羅最吸引～ 所以路經就買咗枝粟米 大大支，好可愛～ 不過我嗰支唔算太甜同燒得乾左d. . . 不過係大熱天時要對住個爐燒，真係見到都覺得好辛苦. .. 
cry	催三催四慌死你霸住佢張台 上星期五晚諗住輕輕鬆鬆食個晚飯先去MCL睇戲。   朋友簡左呢間日本野, 我地一行三人, 分別逐個到達。 第一位晚上7時到達入座, 坐低唔夠10分鐘就wtsapp我地其他人, 話佢感覺到就快俾d職員趕走, 叫我地盡快到達。  我以為係朋友誇張, 當我7點20分左右到達, 坐低左唔夠5分鐘, 有個年紀大d既女士問左我地3次要落單未。 5分鐘問3次, 係你驚我腦退化定你做開老人院?  當其時餐廳入面仲有張high table 未滿, 門口亦都未見有人等位, 而呢間餐廳無提供訂座服務既。 我地費事大家難做, 叫左好幾樣菜式, 價錢除番開都二百蚊個頭, 並唔係一人叫一個低於100蚊既飯。  但食既途中d侍應不停未食完就想收我地隻碟, 最後我地無叫埋單就自己俾張單我地, 但當其時餐廳係未滿同無人等位既。  我想講你間餐廳做生意做到甘乞e, 甘樣迫d客有甘快食甘快就走, 加快你翻台率。 我建議你改做快餐店路線。 真係俾得起錢既食客唔會再回頭食你呢間趕客既舖頭!  其實d壽司真心做得唔錯, 但係俾你呢個度宿既老闆趕客, 可惜左廚房既用心。 
smile	糧尾之選，平價don飯😎 ♥️糧尾恩物♥️  性價比極高既定食8, $28起就食飽飽✌🏻 出左新Menu, 好多野食❗️ 味道唔可以話超好食，但食物新鮮，份量夠飽，值得推介  👉🏽海景丼（$48+$15轉套餐有味噌湯，茶碗蒸同野飲） 8 種魚生都新鮮，飯量都多。 👉🏽鯖魚飯（$38) 天阿！呢個價錢，魚都係大大條，冇得彈。 👉🏽雞扒丼（下午茶$28) 雞扒嫩滑，燒汁甜甜地，好送飯。 👉🏽炸蝦天婦羅（$28) 手掌咁大條蝦，南瓜，秋葵，冬菇同蟹柳，吃落唔會油膩而且味道鮮香👍🏾
ok	真材實料既糖水鋪 呢間真係真材實料既糖水鋪！ 難怪有米芝蓮推介啦 蕃薯糖水薑足，蕃薯多，平時d糖水鋪既蕃薯糖水都係得兩三舊細蕃薯，但呢間既蕃薯有成四五舊，仲要係大大舊添！個價錢又唔貴，好親民添！ 仲可以加$4一粒湯圓，d fd話加蛋都係$3好似抵d😂😂😂但我覺得一分錢一分貨，個湯圓真係好值得食既！ 而杏仁糊好香好滑，個芒果腸粉都好滑好彈牙，芒果又好甜😍😍😍 個豆漿布丁又好滑好好食。 我地叫既糖水甜品全部都無令我地失望～ 
cry	連OK 都俾唔落手 話說星期六，屋企人話要出去食飯；所以就去下呢間野。 食物  呢個係是日餐湯：龍蝦湯；一邊有少少龍蝦肉，不過個湯冇味。個湯唔算太稀，但唔係杰身。 招牌炸雞 樣就幾靚嘅！上面再鋪玩晒啲香草啊咁……入邊啲肉其實冇乜味道。切就都幾易切。食落去啊覺得佢好似白烚咁...薯條啊！炸到過晒龍囉...同埋上菜嗰陣時係凍，裏面薯肉都有，不過炸到透哂... 只椰菜帶子飯，份量好細：一個人其實都唔知食唔食得飽...哈哈😄味道好淡，淡好似冇乜味。唯一優點，就係帶子比較滑，但係都係冇乜味。 飲品 桃茶，聽聞呢一間野最好飲就係呢個。但其實我覺得都係不外如是，個茶味偏澀，桃味冇乜。  服務態度 服務態度都算係OK嘅！只係你撞手神遇着個邊waiter...因為佢地有啲都淨講英文嘅...人手勉勉強強都夠，不過6:00入去食，就見到佢哋做到踢晒腳！ 
smile	再次走進山洞 自從上次係度食過個包包之後 日日都好掛住果種感覺 所以。。。。。拉咗男朋友去赤柱 一入山洞 people mountain people sea好熱鬧 排隊買嘢食，再拎嘟嘟機等 三文魚bagel 凍食，如果個bagel整熱仲好食啲 加埋洋蔥食落索索聲  我的至愛 其實唔洗點講 好鐘意個包in in un un嘅感覺 配料豐富又適量 唔會太膩 男朋友咬完一啖 問我點解我果個好食咁多 眼光問題👀 LaVazza coffee 拉花👏🏻👍 Hot Chocolate  好鐘意好鐘意隻熊仔 見到staff係cake 櫃拎出嚟 應該係handmade 好有心機！！！！ 成杯都靚靚 好吸睛👁  離開時又另一門口走 好鐘意山洞的感覺   無論平日或假日 呢度啲員工都好落力好熱情去招呼客人 真係好少有！黑3應該職位大啲，同同事好夾 呢間cafe 嘅老闆一定係對員工好好😝
ok	小店cafe 長洲近碼頭的一間小店，星期日下午四點食到六點，另外都只有兩三台人。兩個店員，要自己出去點餐俾錢先，跟住佢地慢慢泡製。 呢杯green tea latte，好濃抹茶味，但略有種抹茶粉味。 呢杯黃金牛奶，係牛奶加薑黃粉同肉桂粉，都幾好味，特別啲，好少見～ 飲完想訓覺～ 呢個甜品D8, 個三文治係芝士蘋果肉桂，另外有啲蘋果同肉桂粉，同蜂蜜。有心思，味道有驚喜。 韓式三文治，略嫌乾左少少，但煙肉芝士同蛋都好味～另外個餐包埋生果粒～
cry	今年最後一個 Bday cake 原先buddies諗住同我喺餐廳切蛋糕，點知我哋去唔到果間食cheese cake嘅餐廳，再加埋火間土要我地8點3要交枱，所以我哋無地方切蛋糕。於是我哋諗到條絕橋~~由於其中一個buddies 中午過咗馬交飲，join唔到dinner，佢話夜晚返HK就join我哋切蛋糕。所以我哋決定買個蛋糕殺上佢屋企~哈哈哈！！ 後面仲要由佢負責去買蛋糕，我哋真係好衰囉！ 芒果脆脆係美心首創嘅皇牌蛋糕，有成半個蛋糕都係新鮮芒果肉，理應係精挑細選過，我哋其實都唔係第一次食，不過今次呢個真係堅唔得，超酸！ 蛋糕方面就冇乜問題，不過個朱古力脆脆餅底就真係出事!雖然係話接近人哋收舖果陣買姐，但都冇可能個朱古力脆脆係淋架，食落個蛋糕好似唔放咗幾耐咁!  
smile	任添肉骨茶 行完奧海城又唔想係商場度食野，所以決定行過大角咀搵野食，因為而家大角咀都開左好多有特式既餐廳，行過呢間裝修有d懷舊feel既餐廳，比佢吸引左望下係食既，原來係食馬來西亞料理，仲有肉骨茶，一於試下 （由於太多相啦，餐牌另外upload左😃） 裡面既裝修都好懷舊，牆上面都貼左好多菜式既相同名，好彩我地黎果陣唔使等位，食食下就開始有人等位啦，呢度既食品都係自己係餐牌揀左自己想食既野，將食品既編號同數量寫哂係餐廳提供既點餐紙上面然後交比店員就可以 首先就叫左肉骨茶，呢度既肉骨茶都係免費添飲，上肉骨茶既時候店員都會解釋應該係點食，店員會比另外一隻碗仔倒肉骨茶比我地，首先就係飲左肉骨茶先，跟住就食入面既配料，每一枱都有黑豉油，頭抽，指天椒同蒜蓉，都係用黎點肉骨茶既配料 以下係二人份量既雞腳肉骨茶，總共有6隻雞腳，呢度既肉骨茶藥材味唔算好濃，岩哂頂唔順好濃藥材味既朋友，雖然藥材味唔濃，但飲完口入面都有回甘既味道，雞腳好大隻，點左醬油真係幾好味，不過如果腍少少就更加好啦 另外仲叫左豬手仔肉骨茶，$33，估唔到咁大碗，有成5-6舊豬腳仔，煮得都幾入味，又係再加少少醬油食，唔會好膩 咖央多士又係食馬來西亞必點既，牛油再加一層咖央醬，咖央醬甜度適中，加上烘到脆卜卜既多士，雖然邪惡，但真係好好味 呢個薄餅都唔錯，外脆內軟，配左2款唔同既咖哩汁，少少辣，但一定要襯熱食，凍左就冇咁好食啦 我地仲叫左串燒，串燒有豬，牛，雞三種可以選擇，自由配搭，非常好呀，我地叫左2串雞肉一串牛肉，個人好欣賞呢度既沙嗲醬，香而不辣，帶甜，我仲攞左個醬黎撈飯食 招牌芽菜雞飯，雞肉全部起哂骨，值得讚賞丫，雞肉好滑，唔會一大陣雪味，黃薑飯都好香，飯既調味都做得好好 飲品都有好多選擇，點飯，粉面類可以用優惠價叫飲品，我地點左美祿恐龍同埋馬來亞拉茶，美祿好足料，絕對唔會係落少少粉然後勁加糖水比你，再加埋面一層美祿粉，真係好有罪疚感呀 拉茶既奶味好香，奶味雖然重，但都不失茶既香味 成餐飯埋單每人都唔使$100，抵食又滿足  Tips: 建議2個人叫一個有配料既肉骨茶，因為配料份量都好多，我地每人叫一個都食唔哂
ok	加油站 天氣突然凍咁多，又落雨，搞到個人唔想煮，噚晚打完邊爐，咁今晚食乜好呢？？行過聞到好香嘅滷水味，原來係新開，等我試下先⋯⋯ 我地坐著有電視位置，負責人好細心，見我地睇緊，即刻將聲量較大小小比我地聽，基本服務已經好好，佢仲介紹羊腩煲，標明用新鮮羊肉$288，另外叫咗一個套餐係三餸$198 羊腩煲包一碟菜$288 另一個特色係個背景，好有懷舊的感覺⋯⋯ 以大排檔黎講係一個特色 有枝竹、馬蹄、蒜仔、冬菇、荀，夠曬足料 滷水拼盤 欖國肉鬆炒四季豆 粉絲肉鬆蒸水蛋  套餐包括呢三個餸，水準平均，不會肥膩！羊腩煲食咗個人暖笠笠 正⋯⋯ 總括來講，服務、價錢、衛生、食物都可以 下次一定會再幫襯
cry	超咸炒蛋加超油翻炸早餐 見有25蚊雞扒蛋加薯餅套餐，就食個快靚正早餐  點知一食就知伏，隻炒蛋超咸，o未到苦嘅level不過就真係唔想食落去，塊薯餅一睇就知硬掘掘，戳一下仲出晒油，明顯翻炸過（唔知幾多次） 啲油炸出黎真係可以搽面或炸多幾塊，  得塊雞扒食得下...不過都係細細舊，食左都唔會飽囉！ 而家俾佢攪到唔上唔落，唔知食咩醫肚好！  堅嬲，估唔到咁大個仔第一次食評就係KFC, 食薯餅都係唔好揀呢度，早知都係食番樓上M記，至少唔使肚氣...  冇下次！ 
smile	獨特嘅白桃烏龍奶蓋😝值得一試 問老細邊杯最好飲，佢就同我講呢杯白桃烏龍奶蓋最受歡迎，女仔飲會健康啲。🥰 . 我叫咗少冰少甜😚冇咁肥啊！ . 茶底係用靚茶葉沖製，有陣陣嘅白桃花香味，幾獨特！暫時未係市面上見過呢種味道嘅芝士茶😝 . 未飲茶之前，我啜咗啖奶蓋先。佢嘅芝士味重啲，老細話係用真正嘅忌廉芝士打成，唔同市面上普通嘅奶蓋，比較鹹香。不過我唔建議飲太多啖，否則真係太鹹啦🤣 . 最後將啲芝士同茶撈匀，好夾wor，好香醇！既有白桃花嘅淡香，又有奶蓋嘅奶味，越飲越好飲，我中意！❤️❤️❤️ 成杯好大杯，飲完飽飽！ 附上Menu:  
ok	年初四同屋企人去食個Brunch 年初四同屋企人去食個Brunch - 英式全日早餐($78) 之前已經食過，非常鍾意佢哋個Allday breakfast，價錢合理得來嘢又大大份味道又唔錯。有香腸、有火腿、有漢堡扒、有炒蛋、有煙三文魚、有牛角包⋯⋯中規中矩！ - 鮮忌廉黑松露野菌意粉($82) 味道好食， 好香黑松露味！但個人覺得太細份， 好似兩啖就食完～ - 新加坡咖喱豬扒飯($64) 唔辣嘅咖喱豬扒，有少少似日式個種。豬扒好淋，抵讚！但係成碟碟頭飯咁，呢個價錢我就覺得唔太抵喇～ - 意式茄蓉雞扒飯($64) 味道正常不過不失！不過真心唔會以啲個價錢去食碟頭飯～都係茶記抵啲😂👍🏼 - 星期一至五就包普通野飲，特飲半價（我地叫左摩卡、凍香蕉朱古力係要加錢嘅）
cry	冇下次 今日同朋友食飯傾計，選左尼間食。朋友之前食過話唔錯，咁我都好奇想試下。  朋友見多人就拎位先，尼度冇得預先book枱（限個半鐘） 我地叫左馬拉盞通菜，普通 椒鹽豆腐，外脆內軟，口感不錯，食落去好有咬感，加上裡面d豆腐好滑同好食。可試試。 福建燴麵？外貌已經唔靚，食落唔知自己食緊咩。。。無咩味，果d汁唔確定係唔係忌廉汁，見仁見智。。。 印度薄餅，算ok，我覺得普通，朋友覺得好食。。。（尼個好難整到唔好食） 雞翼？黎到以為食緊韓國餐廳！？無論汁同口感都似。。。d汁似韓國甜辣醬。。。外皮時軟時硬，完全唔脆，感覺麻麻。尼個唔建議叫，我覺得唔好食。 四個人一致認同條鱸魚完全無味，食左幾啖都覺得唔好味。d魚肉軟身，但清得制，完全食唔出魚既鮮味。唔望佢都唔知自己食緊魚肉。。。  整體唔會有下次，因為唔好食。  ps1.叫左飯，漏單，最後都係無出現過 ps2.期間整魚果個火爐，唔知係唔係唔夠用，職員過黎講過下就拎走左，其實唔夠用，建議買多幾個。如果次次因為唔夠用，走去果枱拎走火爐，我覺得服務好差同o咀。
smile	點心質素唔錯 彩明商場之前開嘅酒樓都係喺三樓，可能位置問題全部都結業，呢間新開嘅百樂門囍宴酒家終於可以避咗呢個位，開設嘅位置前身係一間超級市場 。今日做完晒嘢同兩位同事嚟試吓飲下午茶，星期六嚟講攞位算容易，食物味道又唔錯，喺將軍澳區都算唔錯，搵次閒日收工可以試吓晚巿 。  懷舊春蛋燒賣，呢個點心我覺得周圍都差唔多，肉質食落質素比連鎖外賣點心店好啲，始終係即叫即蒸。 陳皮牛肉球，食唔到陳皮味 ，不過牛肉球都可以，唔會太淋。 鮮蝦娥姐粉果，平時對粉果一般嘅我都覺得唔錯，有蝦而且食落比平時嘅少油膩感 。 蜜汁叉燒包，餡都幾多 。 鳳凰千層糕，鬆軟嘅馬拉糕加上奶黃香，好味 。 蘿蔔千絲酥，做得好好，食得到層層酥脆，餡亦做得幾清淡，好味 。 豆苗鮮蝦腸，每段腸粉都見到有蝦，粒粒飽滿，皮亦幾滑 。 鹹菜豬肚，呢個一漏再漏單，落單大概45分鐘第一次追單話整緊，第二次係二十分鐘後話無落單 ，即刻落單，幾分鐘後到，滾住出嚟。我無食到朋友話好味，清曬底咁滯 。 燒汁珍菌帶子炆米，一般，太乾，同埋得幾粒帶子粒擺一邊。 宮廷桂花糕，桂花糕入面加咗粟米粒，口感無豐富咗，甜味軟硬適中 。 
ok	喂喂☺韓式大排檔風味 臨近農歷新年，飯聚特別多，次次都去酒樓大魚大肉真係有點膩，今日朋友有新主意，佐敦韓式炸雞，問大家會否介意喎？……😅其實我對雞無興趣，又唔想吃炸物，但韓國靚仔團BTS(防彈少年團)和食品都很喜歡，好一餐唔好都係一餐🤨……去。南京街😳幾時開咗間大排檔韓式炸雞🤔？設計簡單，地方清潔，把畫布用七彩顏色噴出塗鴉嘅藝術文化……有點驚喜，朋友點了原味和醬辣有骨炸雞、海鮮煎餅、韓式飯卷和啤酒，服務員還送上三款自製韓式小點。醬辣炸雞配啤酒，一如韓劇女主角說"絕配 "值得推介 ，韓式飯卷細細舊很快吃完，今次聚餐令我對大排檔感覺原全改觀🤣🤣無加一服務費，大家都樂意付上小費。 
cry	豬肋骨太乾！ 放工食outback  叫左牛油果蟹餅，炸蘑菇，牛扒拼豬肋骨  牛油果蟹餅都ok 份量適中 岩哂同朋友分享 不過玉米片暖暖地 唔算熱  炸蘑菇不錯，夠哂熱辣辣，個醬都ok  最唔滿意就係碟牛扒拼豬肋骨 賣相吸引，但一切落去就出事啦！ 先講塊牛扒，order 5成 一睇得果3成，生左d，師傅手勢有待改善 豬肋骨就真係乾到一個點 唔知係肉嘅問題定係煮嘅手法問題 好 難 切 ！  今餐較為滿意係個環境，黑糖麵包同炸蘑菇 整體來講有點兒對不起價值，未必會再去食😊
smile	日式風味 & 慢煮lunch 如果唔係有朋友介紹，根本唔會知道呢度有間餐廳，簡單既裝修，環境感覺好舒服 每個月都有唔同既set lunch，個menu中，日，韓，台既款式都有，我食既時候係星期二 芝麻雞朳飯 雞朳好大塊，份量都幾多，熱辣辣，上面有甜酸醬 但係個人覺得芝麻太多，雞朳冇點調過味，要靠個甜酸醬 佢用既唔係普通既米，係用珍珠米，仲加左飯素係上面  慢煮安格斯牛小排 係工業區既餐廳入面竟然有慢煮 ，侍應姐姐話唔係成日有架 因為我地果日客流比較少，所以仲有得食 但係上菜既時候都呆左一呆，賣相唔多吸引 心諗大獲啦，係咪中左伏呢？ 首先就試一試個汁先啦，放入口個醬汁好香牛肉味，真係估佢唔到 但係食唔出佢係咩汁，但係好好味 再黎就係試個牛小排，濃濃既牛肉味，入口即溶既感覺 有時真係唔可以睇外表  苦蕎胚芽茶 另外值得黎呢間餐廳既原因就係佢跟餐杯野飲 呢度唔會有凍檸茶奶茶果Ｄ，只有汽水同埋。。。。。 自家煲既涼茶呀！！！！！！ 有洛神花茶，羅漢果茶同埋苦蕎胚芽茶 苦蕎胚芽茶，唔會太甜，飲落口好香既胚芽味，仲有介紹埋功效 好健康呀 再有機會真係要試下個燉湯！！
ok	除夕*晚餐*  餐廳窗口位可望到維港景 lucky 小食叫左帶子沙律菜，但帶子味道一般 Caesar salad加左烤雞，烤雞都係好一般，而且冇咩味；沙律菜太多沙律醬，食到最last都食唔落沙律醬多到太膩。 哩個pizza係最好食，有辣肉腸，意式香腸，橄欖，pizza仲要0岩0岩出爐，餅底烤到剛剛好，唔會似pizzahut硬舊舊咁，真係幾好食。 最後叫左2款甜品，apple crumble and banana cake, 最好食係banana cake, 唔會太甜，而且banana cake仲係有少少熱熱地似剛剛焗起加埋雪糕一齊食真係非常match 我諗山頂哩間我只會黎1次就算，一黎山頂太遠，服務態度都一般，加上哩度我冇至愛既豬手食，我始終比較鍾情係西灣河既wildfire，因為無論氣氛環境食物同waiter都好好。
cry	再次令人失望的調茶 去開奧海城，又想飲下茶，再次幫襯呢間say cheese,上次試過佢既鮮果烏龍茶認真麻麻地，叫佢少冰，仲係勁多冰，又黑口黑面咁，服務態度唔講，啲茶勁鞋口，又無乜水果香 好啦，諗住俾多次機會佢，試下市面上好出名既芝士奶蓋茶，仲特別揀左佢果到寫住推介既淡口阿薩姆茶...一飲...無乜芝士味咁，茶又係鞋口既，帶苦多過甘...話佢係奶茶又唔係........真心覺得唔好飲🤮平時都唔鐘意浪費，最後果啲真係飲唔落去 應該唔會再幫襯，感覺唔到佢地對沖茶既熱誠🤢希望佢地會有所改善，唔係維持係咁既狀況 
smile	非常有質素的中菜 因為住得遠，所以去跑馬地食飯要有強大動力，今次就有呢間中菜吸引到我。 餐廳門外已經感受到其氣派，經過長樓梯走到二樓，數位侍應已經面帶笑容歡迎我地，第一印象相當唔錯。 兩個人食飯，最頭痕係份量。第一次黎當然想食多啲唔同種類既菜式，又怕點太多食唔曬，好彩呢間精緻中菜廳有二人餐專為二人撐枱腳而設，相當貼心。 《2人鮑魚魚翅套餐 E $1038》  前菜：香蔥油海蜇花+牛油白飯魚伴椒鹽茶樹菇 海蜇爽脆，帶麻油香 <竹笙瑤柱燕窩羹> 女孩子們當然要食燕窩羹養養顏！ 燕窩羹入口滑順香濃，竹笙切成一小粒，為軟綿既燕窩加添口感。 而每一啖都可以食到湯料，確實真材實料！ 《蟹肉芙蓉蝦球》 蝦球真係好驚喜！咁既size係難得一見！ 即使咁大隻蝦，但師傅都可以好好咁控制火候，蝦煮得恰到好處，非常彈牙，真係啖啖肉，要分兩三啖先食得曬！巨型既蝦球上仲有蟹籽同蛋白，蛋白滑溜。  《鮑汁肉掌扣五頭鮑》 鮑魚肥美，五頭鮑已經頗厚身，鮑汁入味，令人相當滿足。 《濃汁牛肋骨煲》 好好味！鐘意食重口味既我真係心心眼！ 牛肋骨肉質軟腍而帶軔度，味濃而唔過咸。 《鮑汁雞粒炒飯》 《桃膠紅棗糖水》 呢個糖水非常有益，桃膠養顏又有豐富膠原蛋白，聽聞媲美燕窩花膠，最啱冬天天氣乾燥嘅時候食！湯水唔會過甜，帶黏黏地嘅質感，飲完一碗真係想再要多碗！  值得一提既係服務真係好到不得了！照顧周到，無時無刻都幫我地添茶，收拾枱上碟子既速度都好快，店員好主動同熱心幫忙，務求大家可以喺一個非常非常舒適既環境享受晚飯，呢一點確實值得其他餐廳學習。
ok	行下新裝修商場搵野食 假期訓到晏是常識吧！ 媽媽話祥華村個商場裝修左，多左好多間食市。 好耐無行黎邊，所以就行過黎去睇下。 呢間裝修好新淨，座位都好闊落。 人唔算好多，可以慢慢食。 已經到下午茶時間😂😂 有炒飯、炒麵、燒味... 全部都$38 每樣野食都想食下，所以拎左4個碗仔，但有3個碗仔麵都洗得唔係好乾淨有點漬，出去食野係好難要求太多，自己拎水再洗一洗。 👉🏼干炒牛河（圖上 ）干炒豬扒烏冬 （圖下） 我覺得兩者既煮法大致一樣，只係一個係烏冬另一個係河炒。油度都接受到。 牛肉都有好多塊同都幾大塊下。  👉🏼泰式菠蘿炒飯 味道就一般般，吃不到泰式嘅味道。 👉🏼枝竹火腩飯 爸爸叫既‘男人的浪漫’🤣 腩肉、枝竹、冬瓜鋪滿係飯上面，見到爸爸食得好滿足咁，我相信味道係唔錯的。 
cry	味道OK...但"真係有D俾人搶嘅感覺" 味道OK...D海鮮喺新鮮...不過份量同價錢..."完全唔成正比"! 之前一路用openrice都只係諗住睇，估唔到會為咗lee間餐廳開個account...如題「真係有D俾人搶嘅感覺囉」....特別係$320 四隻嘅所為「元貝」....個size極小仲要un....$400炆頭腩完全係食骨...肉得1%!! 仲要張單係老板朖落...that's why...佢做老板lor...真係..佢老板ar!!!!!  Huh!!! 
smile	7折抵食壽司拼盤🍣 今日2018最後一日，準備倒數嘅我地決定係青衣醫飽肚先再岀去🤘🏻 今次又係俾啲折扣吸引入去，大大個7折牌係門口😍 我地3個人叫咗一個壽司🍣拼盤B，岩岩好每一樣都有3件 每一件都好新鮮😋切身厚切，分別有三文魚🍣、鰻魚、酸味螺肉、蟹膏、帶子、甜蝦、劍魚腩、和風汁燒牛肉反卷😍有齊咁多款想食嘅野💞 空運汁燒完隻魷魚筒，燒得岩岩好😍鎖曬啲燒汁係入面，juicy新鮮爽口🤩 鹽燒鯖魚，隔離配上醬汁，有白蘿蔔絲可以加入去，檸檬汁可以去腥味，燒至金黃色 最後加多個鰻魚炒飯，飯炒到一粒粒😋好好食加上鰻魚汁，十分惹味，$78大大碟🤤夠抵食，3個人都已經食到飽曬 提一提，要夠平嘅話，9點之後仲有7折，真係夠曬經濟實惠🥰 店內環境舒適，又夠多位 
ok	比預期好味。 比較喜歡這裡因為這店醃肉並不太重味。不過我今次點嘅霜降牛，護心肉，醃五花肉，牛舌都唔太有牛味亦係真嘅。前菜方面泡菜同豆芽好味，要 refill. 醃青瓜同蘿蔔就嘛嘛哋了。柚子冰茶我本身好喜歡的。但今次呢杯太甜了，我特意叫了少甜都仲要加水... 服務我覺得 ok 喎。前菜喺我未要求 refill 就自動幫我落單，我哋在討論嗰三種調味料，傳菜嘅服務員就主動介紹了。但係呢，佢張枱就都幾黐納納。明白嘅，通常呢類咁大油煙嘅食市都難免咖啦，但如果可改善就更好啦。 唯一一樣嘢就係佢個抽氣扇。睇住佢滴油，滴返落啲食物度... 成餐飯要𥄫實，要搵紙抺。唔係幾好啦。 
cry	只可以講 唔好期望太高 冇諗過會有衝動寫食評 之後已經聽過師妹甜品 話好好食 上幾次黎長洲 都好多人 full晒 又唔想等 今次佢一開門就入去坐 過左三個字左右就已經坐滿晒人 滿心期待佢既招牌甜品 就係心太軟同埋火焰雪山  心太軟係好流心 但原材料係好緊要 隻朱古力係唔靚 點都唔會好食 而上桌既時候 隔離舊雪糕已經溶緊  至於火焰雪山 係gimmick野 燒一燒有d火咁 最底層係朱古力雪糕 中間嗰層係雲呢拿雪糕 最上面嗰層就係蛋白 食得出係雀巢雪糕 除左最面嗰幾粒細細粒既士多啤梨 完全冇其他配料 真心覺得失望 好唔抵食 
smile	最浪漫餐廳 一定係全香港最浪漫餐廳之一, 氣氛一流, 人客又唔多, 最o岩情侶拍拖去。菜式選擇唔多, 純屬貴精不貴多。 
ok	仟億的雞脾沙律 次次去襯仟億食飯都唔洗點等位 今次lunch就食左雞脾沙律 雖然唔太健康 但真係好好味 好大隻的雞脾啊!! 炸得好靚又好味喎 真係啖啖肉 同埋炸得又夠熱夠熟 沙律份量又多 嘿嘿 而且沙律醬的味度岩岩好 唔會太酸 都okay 次次食完都好開心好滿足 食雞脾沙律一定要配埋紅豆冰啊  
cry	食個麵姐，唔洗咁大驚嚇既😱 夜深時分，聯和墟好多鋪頭都關左，「欽記麵家」仲開緊，都冇乜其他選擇啦。 睇得出呢間野係做街坊生意。🤔  — 藍妹淨係食左個菜，都唔錯既，唔會好老有渣。 個麵飲左啖湯，湯頭幾好味，加左腩汁😉 — 野食中規中矩，只係臨食完出現意想不到既驚嚇。😰 藍妹坐近雜物果邊，背向雜物，果到有啲膠袋。 男朋友食到最後，藍妹忽然聽到後尾傳黎膠袋郁既聲，藍妹果刻都心知不妙。 心諗：唔係咁好彩啊嘛，千祈唔好啊！😭 忍住唔向後望，點知佢再傳出膠袋既磨擦聲，都係忍唔住向後望，見到有隻爪係膠袋上面好快閃過，然後膠袋後面藏住灰色既物體。 藍妹好辛苦先忍住唔叫，但依然即刻彈起身，拍男朋友叫佢食完快啲閃。😖 比錢之際，伙記可能見到我面色唔對路，係咁望果個位，問咩事。 輕聲同佢講左咩事，佢都匆忙道歉。 藍妹真係走夾唔抖，一碗麵換黎咁既驚嚇，真係頂唔順。😱😱
smile	意想不到的驚喜 - 吃出日本的味道~ 因為 HAPPY FRIDAY 既關係, 今日同老公入左數碼港睇戲. 咁睇戲之前緊係唔少得要搵食啦, 所以就去左試數碼港商場既 "奧壽司". 估唔到有出乎意料的驚喜... 超YUMMY啊! 今晚大約7 點抵達餐廳, 可能因為時間尚早既關係, 不用等候便可直接入坐. 而店員亦好細心, 安排了舒適的4 人卡坐給我們. 至於食物既選擇, 除了基本既 MENU之外, 餐廳還有"季節限定推介" 和 TODAY SPECIAL 選擇. 今晚我點了明太子炒露筍和立魚湯蜆鍋作為我既頭盤, 點解簡 LI 兩樣, 因為要係一間日本餐廳搵一碟炒菜食真係好難, 再加上佢用我既至愛明太子炒, 點可以唔點呢. 而叫立魚湯蜆鍋既原因, 係因為係 OPEN RICE 有不少人推介. 真係冇叫錯呀...  因為露筍好嫩和明太子的鹹味調得恰到好處, 絕配啊~ 而立魚湯蜆鍋, 因它的湯底是用魚湯, 跟一般的清酒煮蜆不同, 味道更鮮和更特出.至於我同老公今晚既主菜緊係壽司啦,  叫左一盤壽司盛, 另加雲丹海膽壽司和特上吞拿魚腩壽司各兩件. 我真係估唔到佢既魚生可以咁鮮甜同好食. 特上吞拿魚腩入口即溶, 完全唔會有根.  而雲丹海膽真係好鮮甜呀. 完全無諗過可以係香港會食到咁好食既海膽, 真係以為自己去左日本呀...哈哈. 除左 LI 兩樣, 其他魚生都一樣好出色, 包括三文魚腩, 油金漁, 帶子... 真係一試難忘呀~ 除左頭盤和主菜, 我地另外加多左個花竹蝦天婦羅和串燒 (冬菇串 x 1, 牛利串 x 1, 腩仔串 x 1,  大蔥雞肉串 x 1) .  兩樣野都好好食, 不過我要特別推介花竹蝦天婦羅, 因為我真係未試過叫一份百幾蚊既天婦羅會有5隻蝦咁抵, 同埋個炸皮做得好薄而不油膩, 正~~  總結係一定要再返黎食... 老公仲話以後唔洗專登去日本食了....   
ok	靚海景加分 朋友有兩頭住家，其中一頭家係我屋企附近，佢都係間唔中先黎呢到訓下，所以每次佢一黎都會問我係咪附近，食咗飯未，其實就係想約我一齊出去食野~XD 今晚佢又好似往常咁whatsapp我問我係邊，佢今晚會係呢邊，睇下會唔會一齊食晚飯。我今晚咁啱要返工，但係見佢咁有誠意(?)去邀請我同佢一齊共進晚餐，咁我唯有請示腦細，睇下可唔可以補鐘早走。結果如願以償，我可以補鐘早D走，就嗱嗱臨趕黎。會合咗之後，我地就要諗下食咩。我地見呢間平時係出面睇落都幾有feel，但又未食過，所以就決定試下呢間。 呢間野其實係大本型出面，算係一個露天既area，但係可以揀室內坐。室外坐位有兩邊，其中一邊可以望海。  入座後，叫了鐵板美式什扒($89)。有煙肉、牛扒、豬扒、腸、薯條、豆角等，啱哂咩都鍾意食既我！ 除咗煙肉咸咗少少之外，其他都okay，不過唔咸既都唔係煙肉啦！ 一個餐有餐湯，又有野飲，呢個價錢算抵！ 而且，當晚餐廳冇咩人，所以可以坐係到傾好耐計都得！ 
cry	好難食 皮硬 素菜餃$37/7隻清湯底 素菜餡料冇特別覺得好食 無味餡料有D木耳紅蘿蔔等等 餃子用機做 皮好硬食落去好辛苦 清湯加幾條菜應該清水加味精 仲送幾條菜仔係裡面   黑松露芝士餃 $41/7隻 黑松露芝士餡料比素菜餃好少少 個人感覺黑松露同芝士唔夾 味道奇怪 餃子都係用機做 皮好硬 清湯應該清水加味精 仲送幾條菜仔係裡面 整體好難食 唔會再幫親 只係唔浪費夾硬食哂 店內枱椅位置比較迫 店員行過會撞到  整體總括 招牌係賣餃子 但店內餃子真係好好好好難食 
smile	炒粉炒麵一流 最鍾意就係茶餐廳會set好幾個item比我揀，風味嘅餐由HKD39 - HKD41不等， 已經包了湯及熱飲，以一個LUNCH嚟講價錢都好合理。 叫咗個8號乾炒三絲米(HKD41)+外賣盒(HKD1)+熱檸茶(熱飲跟餐+0)-因為要湯就要另加外賣盒錢，我就無要喇！  炒粉、炒麵或炒飯，最緊要炒得夠乾身夠鑊氣，我幫襯過好多次，佢嘅炒粉、炒麵或炒飯都好有水準！  因為我自己唔食蝦(會敏感喇>.<)，個侍應叔叔仲會提我走蝦，以免我自己挑得辛苦，又浪費食物添！ 
ok	好味抵食泰國菜 估唔到喺呢邊開咗間正宗泰國菜 其實淘大都有間 不過價錢就貴好多 想慳錢就行遠少少食啦 都係見到咁多好評 先去試下啦 發覺真係唔錯 星期一去唔使等位就可以入去  其實個時間鋪頭唔多人 仲有好多空位   四個人食 叫咗咁多個餸每人$150左右  嗰條魚一定要叫 配料好多 都幾大份 馬拉盞炒菜都好好食 叫左串燒 佢個醬真係Match d 肉 好入味 不過生菜包嘅豬肉就比較多肥膏 好多都係一粒白色嘅肥膏 佢依家仲係免收+1 但唔知道優惠去到幾時 可以encore 位置僻左少少  但位置夠大 坐得舒服 最啱使一班人去食啦  
cry	沒驚喜, 只有失望:( 原本是去 i__ 賣意粉的店食意粉,但佢沒設座位. 見斜對面有間餐廳, set dinner $298 有頭盤 湯 主菜 甜品 飲品, 又唔算貴, 便去試下. 餐廳不大, 約有20個位, 差不多滿座, 但唔知係咪無法開冷氣, 有少少焗焗地 原來仲有樓上, 唔知坐咗幾多人, 但講嘢超大聲, 超嘈, 好似係大排檔 入後後, 只送上set dinner餐牌, 可能只有套餐, 但好多食物都要加錢 2人進餐, 叫了些不同的食物, 試多幾款 先送上2片蒜蓉包, 有些少over cooked 的味道, 而且有少許酸味, 怪怪的 頭盤: 焗田螺薯蓉, 味道ok 白酒煮青口, 10pcs 細細隻, 味道唔錯 見頭盤不錯, 還以為會有驚喜 點知................. 湯:    野菌忌廉湯, 有菌粒, 但唔知落咗D咩, 有少少酸, 仲超奶奶味, 又咸, 未飲過咁難飲嘅野菌湯 雜菜湯, 個樣好正常, 味道也正常, 但酸了些 主菜: 六成熟的肉眼扒, 味道普通, 但最少8成熟 鮮什菌意大利飯, 個樣好正常但聞唔到香味, 中間見到好濕, 飯有少許生米咁, 好似未煮熟就送上, 芝士味道好差, 未食過咁難食嘅意大利飯 甜品: 鮮什果拿破倫, ok 薑味梳乎梨, 賣相ok, 聞到好香的薑味, 以為好正, 點知好失望, 應該好似D氣咁好鬆, 但只可以食面的一層, 中間完全唔掂, 好似未焗好, 仲係一"pat"嘢咁  無留意, 原來仲要+$15 
smile	新開張 新開張既車仔麵果然多人排隊，搞到我都要排埋一份先得 係門口已經可以諗下食咩好，d麵既名都幾過癮 化骨龍其實入面有雞翼尖、豬軟骨、墨魚丸、鮮竹卷、唐生菜 我仲左10蚊要隻溏心蛋添，果然冇令我失望，入面係好流心架 牛魔王就有牛腩、牛肚、牛丸、蘿蔔、韮菜，而湯底就係咖喱湯，本身以為好辣，因為我成碗湯都紅色，但食落都ok，唔太辣，仲甜甜地 豬腸仲非常有咬口 就如其名，餐廳用油炸鬼包住左隻雞翼，而成隻雞翼都係炸到脆卜卜架 食左層油炸鬼，終於見到雞翼啦 估唔到d雞肉仲可以咁滑溜 想食得健康d，可以叫碟酸斎添 
ok	純粹醫肚 第一次黎塔門，山長水遠，搭車又搭船，坐到個人都餓了，於是一行五人決定趁烈日當空之際食個午餐😗   落船行五分鐘有三間相距好近既食肆，無咩preference 之下就簡左呢間了，貪佢唔使排好耐隊 都預左唔會平架喇 似乎係馳名必叫既一個飯，可惜唔多食得出海膽味，普普通通啦 蝦醬味唔多覺，而魷魚都幾彈牙 相當惹味既一道菜，搏哂老命咁清哂成碟haha 無咩亮點😗 標榜唔落冰既奶茶，又真係幾濃幾滑既。不過唔好飲太多，費事口渴   補充完能量後，眼見出面太陽無咁光猛，我地決定開始今日既塔門之旅了~
cry	勁難食 首先，我點左碗番茄湯底+雞扒米線 食落去面還面 番茄湯還番茄湯 仲要番茄湯係酸 之後，環境方面，我坐近水吧位置 好不幸地 佢地唔知係咪忙得濟 打倒左杯可樂 彈左少少落我隻腳 衫同面 真係炆左 呢間絕對會bad list 唔會再去  最後， 我食哂雞扒就算數 ！ 
smile	工廈文青Cafe 成日聽同事講觀塘工廈嘅餐廳好多都唔錯🙆🏻 今次終於有機會去試下同事介紹嘅Chroma🤓 2點去到都有唔少人 Lunch Set仲會有埋soup☕ and dessert🍰 今次試咗🦀Crab Roe and Meat Risotto $108 蟹味好濃郁😋 Risotto🥣好Creamy有咬口 今日個湯係🍅蕃茄湯 飲落好fresh仲好多配料😼 甜品係Chocolate Carrot Cake🥧細細舊啱啱好 餐廳隔離係畫室🎨 望住食嘢好有feel 即刻覺得自己文青咗😹 而且呢度樓底好高 好闊落坐得好舒服🤗🤗
ok	食物普通，但衛生麻麻 大少同我都鍾意食餃子，一入到去坐低，我哋個Menu只係專注響餃子。   大少叫咗芹菜餃子麵，我就叫咗白菜淨餃子。我見大少碗麵都幾大碗，水餃有五隻。我個淨白菜餃就有10隻餃子。味道冇乜好食唔好食，我只係覺得個水餃皮過分地厚。 雖然我嗰個叫做白菜餃，但係裏面應該用咗椰菜，唔係白菜。我孤陋寡聞，唔知係咪北方人同南方人，統稱椰菜嘅分別。   後記兩則： 1. 衛生環境麻麻，啲筷子笠切切，就算攞熱水洗完都係笠嘅。大少形容為，好似比好多人食完，冇洗過，風乾咗咁樣。   2. 呢間鋪頭，冇茶水供應。如果你要洗筷子碗，你要用$3買一杯熱茶先可以洗到。正如頭先所講，啲筷子笠切切，真係唔洗唔得。
cry	配料普通 朋友介紹黎試下，叫左黃酒雞(半隻)，雞煲都OK，雖然一開頭湯底同黃酒味比較淡，不過食左陣收乾少少水後都食得出黃洒甜味。 但配料相當唔得，牛肉片同豬肉片唔知用蘇打粉定乜鬼醃到過哂頭，兩樣除左顏色唔同之外，口感都係滑同爽而完全冇肉味，如果瞇埋眼食真係分唔到乜肉。水魷魚又係完全冇味，好似食膠咁。反而叫豆卜粉麵果Ｄ仲好，都叫吸到d湯底。另外係唔俾茶水，有d逼人叫野飲既感覺。總括黎講亦唔算平，再去機會應該就唔大。 
smile	關東煮，日本料理餐廳推介 大角嘴雖然比較吊腳，但係美食又多又集中，經過有個新商場地下有間叫東京大眾酒場，顧名思意係以居酒屋形式經營，見新開張就入去試試  入到去裝修得唔錯，因為地鋪樓底高，座得好舒服唔焗促。同朋友黎飲兩杯啱哂。  入得居酒屋一定係叫關東煮同埋串燒加啤酒咖啦。 店員都好禮貌同細心去介紹菜色同各種酒類飲品，抵讚。 店員仲會送上兩杯熱辣辣既濃郁雞湯，非常醒喉開胃 關東煮（日本蘿蔔$12.日本苣蒻$12.日本魚餅$12.玉子福袋$18.牛腸$18） 關東煮湯頭係靈魂，入口清甜，不膩口，幾好。 蘿白厚切夠淋夠索哂高湯入味。 魚餅，褔袋，蒟蒻都係大路貨。 值得講下既係有牛腸，有濃牛味，索埋高湯幾正。 美人鍋$188 店員推介左鮮雞美人鍋，都幾大鍋，雞肉嫩彈，可惜雞味少左D，但係湯底好濃各樣蔬菜吸左湯黎食幾滿足 煙肉露荀卷$18.雞腎串$24.胡椒柚子雞肉串$15.雞皮串$12.梅子紫蘇雞肉串$15） 串燒點左 雞腎串 胡椒柚子雞肉串 雞皮串 梅子紫蘇雞肉串以上都咸左少少。但煙肉露筍卷做得唔錯，外脆內嫩。店方仲有個備長炭爐提供，方便慢慢食都唔怕會凍哂。 酒類同非酒類都有好多選擇。叫左Suntory黑啤黎餸串燒，幾正咖！  🍽6/10 🔎 東京大眾酒場（大角咀） 大角咀利得街11號利奧坊一期地下G504舖
ok	古式古鄕吸引飲左杯涼茶 落錯車，吳知行左去邊，唸住行反出地鐵站，點知行行下見到座好似古物既建築，望返轉頭，原來係海天堂，真係完全吳知呢個位置有間涼茶舖，以前聽電視廣告就聽得多，但就吳記得有無係其他分店幫襯過🤔🤔 見到甘特別，就入去飲左杯涼茶😊 ———————————————————— 涼茶都幾好飲，飲到係無➕糖，味道都甘甜，我最怕飲到D涼茶鋪➕糖既糖水涼茶，呢間飲落味道都ok✌️ ——————————————————— 以為剩係門口靚，原來入面仲靚，可惜無影，因為入面無乜人，好似吳係幾好意思周圍影😂，下次坐低試下D🐢苓糕，可以坐耐D影埋入面D裝修先，如果吳知係涼茶鋪，仲以為入左去參觀古蹟文物😂 
cry	有D失望 預定咗行獅子山，咁就順便諗定食乜。 早一日經openrice訂枱，book呢間有里數送～ 由於時間好早（5:30），連埋我只得兩枱客。  叫咗4個餸兩個白飯+大啤&汽水。行完山最緊要係嘆支冰凍大啤，但係竟然唔夠凍 （罐汽水凍好多），扣分！ 第一味：脆皮炸大腸，一D都唔脆皮... 第二味：蒜茸炒雜菜，話說諗住加個平少少嘅菜，見佢清炒時菜$55（下面有幾款菜揀），我話要炒豆苗，佢話要$68，咁芥蘭啦！佢話都要$68，費時再問唯有轉個炒雜菜，如果唔同菜唔同價錢就寫清楚少少！ 第三味：沙嗲粉絲蝦煲，呢樣係最好嘅一味餸。蝦都算大隻，唔「梅」、大約有9-10隻。 第四味：沙薑雞，得兩枱客竟然都漏單！好彩呢碟嘢唔駛等好耐。半隻份量都幾多，但係都幾鹹 總括嚟講呢間嘅評語係：冇下次！ 最後埋單，$366（只收現金）  後話：事隔兩日openrice send咗電郵俾我，話我當日冇去到，好彩我有keep張收據，影返俾佢佢話會幫我加返。老實講25里數冇乜用，但係當食完餐唔滿意嘅飯仲收到呢個電郵，只會令我對呢間餐廳更加反感。
smile	海~~~~~~~~~~鮮! 成圍人食連料都係＄2800低！！！ 豉油皇蝦咸咗啲都○Ｋ！ 椒鹽瀨尿蝦，糕香肉甜，出色！ 豉椒炒蟶子麻麻哋，唔夠香又唔夠汁! 開頭灼錯咗，跟手變返辣酒煮花螺，唔掂! 喺屋企唔會煮嘅，花雕蛋白蒸花蟹好味! 蒜容粉絲蒸扇貝，無咩嘢好講！ 特大楊州炒飯，必食推介！ 煎金蠔，有啲似蠔豉！ 飯後有甜橙食正！！！ 
ok	試過就可以了 對MR. IRON印象好深刻, 因為門口個公仔好吸引. 今次第一次食, 果然, 有期望就會容易失望 … 星期日晚等位我都知道吾容易, 等一張枱等成40分鐘, 都已經無咩mood. 入到去, 仲要等人招呼, 舉到手都長埋.  果晚可能人手吾夠, 好多甩漏, 例如 … 上晒烤肉但吾俾燒烤箝, 蛋漿熟啦都俾吾到隻匙 …  等招呼耐, 不過上菜就好快.  叫左十幾碟, 其中有幾樣特別D :  呢碟吾記得係咩牛 --- waitress話係就咁食, 吾洗燒, 都幾有牛味, 吾錯. 大園手攪飯 --- 一開始俾佢2個cone吸引到, 但食落其實d味吾係好夾, cone本身有dd甜味, 但d飯撈吞拿魚沙律比較淡味, 加埋就… well… 吾難食but怪怪地… 牛脷 --- 特別韌 芝士炸雞 --- 好食, 不過d芝士吾係好黏d雞 好啦, 試過了, 下次如果吾洗等都或者會再幫襯, 要等就要好好諗下啦~
cry	第一次食雪糕唔開心🌝 行行下K11想搵d小食食下，雖然K11有甜品選擇，但係全部份量都較大，見到百味堂有雪糕同小蛋糕，就試一試。雪糕外表好特別，圓碌碌，同平時雪糕唔同。本身諗住雪糕唔好食都有限，但係哩個雪糕真係...首先味道方面，係一d奶味都冇...我唔知係咪冇加到奶味定點...豆漿味都可以勉強講到有，但一定唔係牛奶。第二係質地，一d都唔軟滑...同賣相完全不乎...有種幼沙冰嘅質地，再加上可能冇奶...口感更加差... 真係第一次食雪糕會覺得唔好食 至於蛋糕，不過不失，味道頗甜，都唔係話好好.....如果以咁嘅價錢，對唔住，我係唔會比多次機會的... 
smile	用心小店！值得支持！ 其實之前已經黎過一次食lunch，覺得幾好食，於是再黎第二次，睇下啲水準keep唔keep到先。 今次同上次都隔左差不多一個月，所以menu都唔同左lu，不過依然係新張期間，所以有8折!!! 今次我就揀左個咖喱雞，朋友就揀左牛扒。前菜有兩樣野，分別係磨菇湯(個menu叫得好聽啲---雜菌忌廉湯=P)、泰國魚餅同沙律。朋友重口味，鍾意個湯再濃啲啲，不過我就覺得岩岩好，磨菇粒粒好有口感，仲要加左啲黑松露令到個湯好香，鮮味強左好多，勁快就啪哂成碗湯! 泰國魚餅有少少少辣，不過就幾開胃，加埋少少沙律菜，個感覺都幾健康。食完前菜都已經有2成飽。 主菜黎啦，個咖喱雞微辣香口，仲有啲香草吊味，雞肉嫩滑而且入味，撈飯食好正!我剷哂所!有!野!呀! 聽聞佢地個咖喱調左好多次味先有宜家個效果，好有心。我都偷食左朋友既牛扒，超有牛味呀，而且真係做到medium rare，唔會太老太熟，我覺得件扒有8.5分咁香!雖然塊扒有啲薄，不過勁大塊，覆蓋左成隻碟咁滯，加埋啲配菜，個男仔朋友都食到好飽。 侍應們好有心，時不時過黎問下我地有無咩意見，我朋友就話牛扒啲汁多左啲，怕會蓋過牛香，點知過左一陣，佢地就話同廚房反映左意見，下次會汁同牛分開上喎!真係好有心，同埋會聽顧客意見呀!!!!!! 個lunch set加多$15有cheese cake食，由於個朋友唔好甜野，所以我自己加左一件甜品，點知件蛋糕到左，佢試左一啖之後就停唔到，食左一半! 件蛋糕甜度適中，唔會太膩，芝士味夠香同幼滑，同埋好開心佢有啲生果，個半隻柑好甜好好食，我又清哂成碟上面既食物，一滴都無留底。 成個lunch份量岩岩好，環境又好舒服，坐底可以傾到計。我見到佢仲有個音樂位，原來晚市有人會jam下歌，好似幾chill咁。 
ok	法國血脾？ 一行四人，坐低叫到好似食自助餐咁，先送上兩碗跟餐蘿蔔粟米肉排例湯，冇乜味精味，鹹淡得宜。   芥菜肉排湯飯嘅湯底都唔錯，不過呢個嘅味精味就重啲啦。排骨唔會乾柴，反而幾鬆化。唯獨這裏的飯都比較乾一點。 涼瓜火腩飯的米飯也是比較乾，加上那個調得比較傑的獻汁還是乾硬。涼瓜煮得半爽軟，火腩就都幾咸得緊要。 肉醬意粉好唔好食，但見朋友就只係分食咗好少。 第一次上嘅炸雞脾，一切左去成地血水。第二次攞翻返嚟，就因為炸多咗次，所以比較乾實柴了。 最後嘅廈門炒米就炒得唔錯啦，炒得乾身，且味道得宜。 
cry	要乜冇乜 係ins上面見到呢間cafe環境賣相都唔錯 於是就同朋友去試下  我地去到仲做緊lunch ，坐滿人， 一半卡位，環境擠擁 同隔離枱得一隻手掌多啲嘅距離，而餐牌得兩版 一版係lunch menu 一版係嘢飲，並沒有所謂軟殼蟹漢堡   好不容易揀好左個有牛嘅set， 點知落單嗰陣店員話冇牛 ，之後轉左個豬扒(唔記得全名叫咩)配飯，點知又冇飯，最後配左個薯條  上菜時候賣相ok 醬汁略少， 塊豬扒醃得太咸，但食到一半店員先記得上茄汁？？  另外加錢叫左杯士多啤梨乳酪特飲，口感綿厚，士多啤梨同乳酪比例唔錯，唔係人工士多啤梨醬味，算係比較出彩  至於柴犬，正如前面幾篇食評，係冇柴犬嘅柴犬cafe. 
smile	南丫島休閒Cake shop 南丫島好細，其實大半日已經可以玩晒。  今日同朋友落船(榕樹灣)後直接行入大街，之後轉上風車山，大街除左手信鋪外，其實有好多特色餐廳，不過我地因為食飽左先入來，無坐底食。  落山時經過呢間招牌寫住豆腐芝士蛋糕即刻停底睇睇，老闆娘介紹我飲呢杯玫瑰黑糖薑茶，佢話冬天特別煲，重要預時間焗，好滋潤，我就覺得好好味la, 玫瑰味好清新，暖粒粒行完山飲一杯好爽😁 我見門口仲有d佢地自家製嘅手作曲奇，買來做南丫島手信啱晒，唔使次次都買蝦膏 / 辣椒油😝
ok	飯後甜品🤩 食完dinner之後意猶未盡，決定再去食個甜品，適逢好耐無食中式甜品，於是就泥左滔滔甜品。 前：木瓜雪耳燉桃膠(熱) ($29) 想食養生的糖水，所以就食呢個甜品🤤 木瓜好甜，亦吸收左糖水既味😋可惜桃膠完了無味，而且沒有膠質黏稠既質感，核膠看似最後才放上面，而唔係同木瓜雪耳一齊燉，完全吸收唔到糖水既味。而整碗糖水則偏甜。 後：石磨芝麻糊(熱) ($20) 熱騰騰既芝麻糊幼滑無渣，甜度適中。 以前試過都呢間石磨芝麻糊，而今次同上次食既一樣，依然保持水準。 個人比較喜歡呢碗 整體：芝麻糊用了寫了戰鬥碗既碗裝著，而店鋪裝潢都很有懷舊風，很有特色！
cry	難以至信！唔會再光顧🗿 朋友過幾日結婚 捻住食飯順便比個驚喜佢 我訂座時候巳經落左甜品寫字order  亦係電話串左3次個名比佢地聽（菲律賓人） 但當時佢地係無同我講過要收費  埋單仲要收港幣40蚊寫字  食咁多次餐廳 平同貴都無被收費 簡直難以置信 Wording HKD $40 ❗️❗️❗️重點係佢仲要串錯左名 Edith 變左 Edich! 我未見過呢個英文字 . 服務方面：  當晚去到好滿座 我以為受歡迎餐廳都應該好食，但當晚幾位菲藉待應都係口黑面黑 無水洗面。 . 食物方面： 蜜糖辣醬雞翼 （非常乾身、dry過撒哈拉沙漠） 烤蒜蓉包 （夠脆，但蒜味唔係好夠） 雙色墨西哥片拼盤  （dipping sauce 係芝士肉碎，夾雜黑豆，中間有一堆好少既牛油果蓉，個人覺得個味麻麻地） 茄醬竟蝦芝士醬意粉 （幾好食，意粉同蝦都有彈性，芝士醬好濃郁好creamy）
smile	值得再試😆 閨蜜聚餐經常好苦惱要去邊到食 今次就試左間就腳嘅餐廳  坐低之後 環境幾有氣氛 坐得亦好舒服 叫左1個黑松露軟殻蟹意粉 黑松露味道香濃 而最值得欣賞係個軟殻蟹 食落鬆脆 亦好足料 食完主菜 當然就到甜品啦 個到有個雪櫃show蛋糕 等客人可以先睇下蛋糕再選擇 但見到款款蛋糕都咁靚咁精緻 當然忍吾住叫左2款啦 雖然賣相真係唔錯 不過如果你係對蛋糕要求較高恐怕要失望 因為佢蛋糕味道相對普通 不過不失 但整體而言 依間都係好適合朋友聚餐嘅餐廳 亦值得再試 
ok	好多meow 屋企今日有喜事～親愛的妹子聽日就結婚，今日非常忙 11:00起身又肚餓 屋企附近開左呢間meow cafe一段時間，一直想試，見今日晏奏無約人就自己嚟試下 舖面無影相，就形容下，大約200呎左右嘅小店，但就利用哂店面空間，有面壁位約4個，全店座位約20個 我11:30到無咩人，但到12:00開始就陸續好多人，都滿坐嘅 店主好鍾意貓，仲用自己愛貓TaTa做招牌，好可愛，梳化位亦放左幾個大頭貓咕𠱸 餐牌係drink menu較多選擇，如自己有心水飲品～如抹茶咖啡，雖然menu 入面無，但建議問問店員，可能會做到 但主食就只有4個選擇 我揀左4～安格斯牛朳6成熟 呢度嘅蒜蓉多士好好味，而且不限添食，不過1個人2塊真係足夠  前菜沙律都係一般沙律菜 安格斯牛朳夠大塊，但無咩牛肉味，而且好“銀”，我食左半塊就無食  牛奶咖啡上面嘅貓貓圖案好得意～meow🐱 但咖啡無咩味，奶味同咖啡味都唔重，好淡 下次試下晚餐會點先！
cry	咖啡超難飲  今日收早未行行下見到佢冇人就入左去食，好有新年氣氛。 由於我時間晏左。所以有下午茶。下午茶都幾抵。 餐廳冇乜特別既裝修。坐窗邊好多人會望你係緊咩。感覺唔太良好。 首先佢咖啡冇黃糖，其次佢咖啡更難飲 黎唔好叫咖啡飲 秘制貴刁。同行話唔好食 雪菜肉絲炆米，我覺得佢不過不失，冇乜味道。但佢有比辣醬有得少少分。  不過以佢個咁既價錢就真係抵食。因為佢份量都好多下！ 由於佢今次咖啡實在太難飲，所以比差評。下次試左有好再比過評語～ 我第一次係餐廳食野，飲一啖野飲之後就冇再飲。所以點都係差評 
smile	草莓西瓜蛋糕真係好好味 做完野想去Tea，諗唔到食乜好嘅時候，一出地鐵站就見到呢間鋪，跟住上OpenRice睇吓啲人話佢哋嘅西瓜蛋糕好食就膽粗粗去試啦！  我哋叫咗個蛋糕set, 一set有四款蛋糕可選擇,仲有兩杯嘢飲個價錢都係$248！真係好抵食㗎!  初初感覺一件蛋糕$65有啲貴但當蛋糕上到枱時，個賣相已經相當討好,食一啖嘅時候就更加之覺得物超所值真係好好好好味! 我哋叫咗三款蛋糕第一款係草莓西瓜味，第二款係玫瑰荔枝味,第三款係香蕉朱古力。先講講第一款草莓西瓜味真係不得了好清新嘅感覺又唔會太甜，有塊西瓜肉在蛋糕中間，配上士多啤梨慕絲非常好味，一定要試! 第二款玫瑰荔枝味每一層都有荔枝果肉，仲有淡淡的玫瑰香味，唔太甜唔太淡，值得一試！ 第三款係香蕉朱古力味，佢夾雜左啲香蕉肉係入面，而我就覺得有少少甜但如果你喜愛朱古力嘅朋友就一定唔好放過啦！ 輪到兩杯嘢飲一杯係牛油果奶昔，另一杯叫咗一支紅桑莓汁，牛油果奶昔真係冇得輸非常香滑，紅桑莓汁酸酸甜甜好醒胃! 值得一提嘅係我見到隔離枱啲意粉，色香味俱全，下次一定要試！最後就講講環境，呢度非常舒服，有一種好relax嘅感覺，侍應哥哥亦好有禮貌，真心覺得呢到正！ 
ok	無咩特別既琥珀珍珠 今日心情唔多靚仔，食飽飯要補充番多點糖份。 所以突登去mikki 試下呢間東喜茶～初初開張都幾多人，不過而家隊都唔使點排。 本身想飲水果茶，不過原來都幾貴，成四十幾蚊💀可以食個lunch～～所以最後轉呔，買左好多年都無飲過既珍珠奶茶（因為腸胃本身唔好，之前一飲奶茶就柯🤢） ✨最近大熱d 虎紋珍珠，見到呢個琥珀珍珠奶茶仲以為係同一類野等我咁想飲添。。原來自己諗錯左😂只係珍珠顏色似琥珀。  ✨叫左半糖，甜度啱啱好。少冰就真係無冰咁濟，啱晒我少冰既standard~~茶味唔算好香，味道其實好普通，珍珠我就覺得偏韌，不過都有淡淡黑糖香。飲飲下最後都ko左成杯，但個胃都係消化唔掂。$30 其實都有d 貴。但係外賣個packing 幾貼心，又有紙隔同紙袋算加番d 印象分。 
cry	最惡劣的韓燒經驗 本來諗住輕輕鬆鬆同朋友去食餐飯，點知可以有間餐廳劣質到咁。  先講食物質素 食物種類算係我食過咁多間最小選擇，肉類冇咩特別，叫做食得落肚啦。但呢間好多就得個野食牌，但碟食物就失蹤左既。加上原來午市仲要冇雪糕食既。  然後到服務質素 呢樣簡直係不得了。 一入到去整係問我地燒唔燒，咁諗住韓燒當然要燒啦，然後就有個侍應帶我地入去。帶完入去都乜都冇講就離開左。到食食下覺得冇野食就諗住一個鐘就諗住走，無謂浪費時間。到賣單個陣見個價錢咁貴咪問下個侍應（見menu寫60分鐘78，兩小時138）。 之後個侍應竟然勁惡咁講左一堆冇人明既語言，大約應該係話燒既只有兩個鐘揀。之後佢問個經理乜：你冇同佢地講清楚架咩？ 總之個感覺係俾人隔硬局住俾兩個鐘既錢，原全唔明佢地點計。  總結就係如果想感受下服務質素可以有幾惡劣既，呢間唔會令你失望。 
smile	新年入西貢行個大運😬 新年緊係要周圍去下 行個大運啦 今日就入左西貢 唔少得緊係去食海鮮🦞 事關新年差不多餐餐都係肉  呢間好有中國風既餐廳 裝修好靚 坐得好舒服😌  睇下個餐牌有咩好西食先😬 諗左陣 最後揀左個丁財兩旺二人餐 好意頭 有六個菜  都係海鮮為主 岩曬我呀  芝士龍蝦伊麵  香濃既芝士汁 加埋成隻龍蝦 仲夾爆曬啲龍蝦殻 好易打開就食得 貼心 好大隻龍蝦鉗  呢個係豉油皇煎虎蝦 個汁好好味 色香味俱全  清蒸金花尾龍躉仔 呢條魚比我想像中大 鮮味十足 火候啱啱好 條魚一啲都唔老 金銀蛋泡時菜  清清地 個菜都幾大份 食到黎呢道菜 我地都飽飽地  最後係杜小月櫻花蝦炒飯 十分滿足呀 兩個人食 夠曬數 有麵有飯有魚有菜有蝦仲有龍蝦 都係$468  當然未計啲加一同我地啲酒水啦 但呢個價錢食咁多野 係開心既😚
ok	識叫一定叫凍朱😍 突然好想飲凍朱古力，一放工就忍唔住一定要黎食~ 香蒜黃金蝦：表皮好香脆，蝦肉爽口彈牙，蝦頭蝦尾都可以食。可惜今日油份太高，如果可以再乾身少少就 perfect 了。 乾炒牛河：我都唔知係邊度黎嘅勇氣，居然會叫呢味… 一入口已經食到燶味… 不過牛肉肉質一啲都唔韌，值得一讚。 風沙雞：所有味道去哂層皮度，表面好鹹，但係雞肉完全無味，不過雞肉肉質非常嫩滑。 凍朱古力：全晚主角！味道非常濃郁幼滑！真係抵我一次又一次咁返黎搵佢！ 總結：其實餐牌上面重有好多野我想試，為左杯凍朱，我點都會再返黎嘅~
cry	無下次o既粥=_= 突然想去食粥不過慈雲山無咩粥店所以同個fd去左狀元食 叫左個牛肉粥同齋腸個fd就叫左干炒牛河 牛肉粥真係好清....清到水咁咩味都無 個齊腸又好鞋=_= d豉油一食就知係1比99咁溝水 得個黑字 fd個牛河等到我差唔多食晒先黎=_= 佢話d牛肉成舊牙膠咁咬著可以去打拳....XD 呢d野真係試一次就算了 
smile	足料孖寶車仔麵  今日同家姐去葵涌廣場血拼，行到咁上下覺得肚餓，而衫鋪隔離就有間車仔麵檔，咁方便就入去坐低食下嘢兼休息下～ 其實佢有一個便利嘅位置，一入大門就見到＂孖寶車仔麵＂，而且佔地不小，有成三四個鋪位，絶對夠位坐，雖然係麵檔，但都滲入不小貼地嘅裝飾，而坐枱就係圓枱膠櫈為主，風味十足 孖寶秘笈，其實係餐牌，自行點餐，三餸起就送嘢飲，餸款好多選擇～ 除車仔麵外，仲有小食揀，而且惠顧滿$20就可以加＄8叫飲品，車仔麵D餸仲可以配撈麵或者腸粉 我地一人叫一個車仔麵share嚟食，豬腸、牛柏葉丶水魷同牛什，水魷同牛什要加＄4，牛柏葉同水魷淥得好爽口，豬腸好肥美入味，牛什就係另上的，好足料，又夠份量 另外一個就叫咗咖喱魷魚，牛肚同豬腸，加＄2配個孖寶辣汁，大辣～咖哩魷魚另上嫁～ 牛肚、豬腸都鹵得夠淋夠入味，咖哩魷魚都好爽口，辣汁辣得嚟又甜甜地，易入口 店內有兩款菜脯提供，有辣有唔辣，任君選擇 
ok	簡簡單單又一餐 今日過開嚟太古城整野。晏晝食飯到到都好多人，簡簡單單走左去 Treats 到搵下，睇下有咩岩食。 之前都簡單介紹過 Treats，因為係到食過早餐。不過之前好早黎，其他咩野都未開門，想試都無得試。今日一於試下佢嘅車仔麵 - 麵麵店。 麵麵店係正 log on 門口，好易搵到。 今日食左碗豬皮墨魚卷滷水雞翼牛腩米粉 + 無糖綠茶 牛腩好瘦，不過無咩味。 滷水雞翼超級正！ 墨魚卷好彈牙。 豬皮唔夠入味同唔夠林，煮耐啲會好啲。 見到隔離啲人碗豬紅好似幾正，搵日試下先。
cry	永冇下次 喺黃埔返工，通常都會周圍搵好嘢食 見有間新開嘅泰國菜，就叫埋同事一齊去試下。  首先入到去四位， 個服務員叫我哋出返去等位。 但係出面落緊雨 我哋一於冇理照喺入面等位 好啦，見到個午餐牌 ，我哋嗌咗兩個海南雞飯 ，一個蛋花黃咖哩軟殼蟹飯， 一個青咖哩飯 。 啲食具擺低超級污糟 跟住問服務員攞杯滾水去洗下 佢居然好堅決咁話，一張枱畀一杯 。所以我唯有去大XX 去攞一套外賣交叉自己用 終於，海南雞飯上枱喇 ，睇顏色都唔對路 啲雞勁少 最怕係個三碟醬， 食落完全唔啱你味。啲飯呢食落好騷，有陣怪味 我會畀十分之中嘅兩分半 兩分半係畀番隻雞翼 我杯熱青檸水似香精水多啲 同事嘅軟殼蟹飯 ，得兩嚿仲要好細舊 食落有腥味 總括來說 ，以呢間嘢嘅水準， 睇怕都好難喺黃埔呢個地區立足， 大把嘢好食過佢。 啲街坊都唔係省油的燈。 後記 : 呢間舖嘅租應該都唔平，啲咁嘅食物質素，咁嘅服務態度，自己再諗諗點樣經營落去啦。 
smile	心之製作 新年期間，人哋開晒工，自己還放緊假，見朋友曾介紹過 29 Coffee，又想迤住去觀塘海濱長廊，下午三點三下午茶時間，順道當然嘆返杯咖啡先。 29 這名字由來，就是兩位咖啡師嘅故事。 自己最鐘意幫襯小店，呢間應該係全港最細嘅咖啡店，只有兩三張露天座位。見顧客多數企住嚟飲吹水。 先嚟杯 Long Black $28 保留咖啡油脂，味道濃烈，酸度適中，合我自己口味。 (本人喜好係唔加糖唔加奶嘅咖啡) 人夾人緣，飲咖啡真係要夾啱自己口味，先飲得落肚，係香港搵杯咖啡，講究，又係一門學問， 以前曾聽過沖靚茶先學煲水，就係要滾水茶靚；飲咖啡，最佳水溫，水質，咖啡豆嘅品質配合得宜，先有靚啡。29 Coffee 就做到這點。 離日落時份還有時間，問吓店裡咖啡師有咩好介紹，就叫多杯手調咖啡 Hand Drip。  小店嘅好處就係會慢慢介紹咖啡豆嘅來源，咖啡豆品種無需太多，這個就是重點。  唔會單係俾張紙你自己睇，因我遇過這唔舒服嘅經驗。  Hand Drip $55 咖啡豆來自薩爾瓦多，查拉特南戈省 (El Salvador Chalatenago)，屬於中美洲嘅精品咖啡，整體柔和、微酸，美好嘅回甘甜度。  品嚐咖啡期間，來自附近返工嘅外國人都嚟呢樹嘆返杯啡。  坐位真係唔多。  但勝在近觀塘海濱長廊，3分鐘就到，買杯外賣，睇住海景，望住日落，真係好鬼嘆。。。
ok	【九龍灣】新泰滋味 呢晚去搵朋友食飯，定期食餐飯傾下計。  係德福內餐廳，裝修都靚，唔止係普通東南亞食店，似西式cafe。 座位都係梳化。  有限時，個半鐘，不過無人等就可以繼續坐。 睇完餐牌，好快已經知自己想食咩。 新加坡喇沙，78元，有蝦、豆卜，芽菜等材料，唔辣，小小味，但未係好夠。份量適中，如果男仕未必夠。 友人需要補鐵，叫左半打串燒全牛，88元。味道可以，上菜時已經凍咗啲，唔算抵。  叫埋炒芥蘭，78元，正常，還好。  係德福無得揀，呢間坐得好，嘢食又未至於太差。
cry	呢間舖好唔老實！ 前晚同朋友一行6個人黎左呢間新明記打邊爐，聽人講佢地嘅牛肉好食，所以試一試。 老實講，所有食物質素都算唔錯，只係某d牛肉較韌。 但令我地最唔滿意嘅，係佢地收費方法唔老實。 首先佢第一次拎張單俾我，見到好多項目都正確，而其中一個項目[火鍋醬料]單價$10冇錯，但佢數目打左62個！只係[火鍋醬料]你收我$620!? 全張單總數$2064!? 果下我即刻叫老闆過黎，俾個落台楷佢叫佢再check清楚咩一回事。  幾分鐘後佢更新張單俾我，大家睇到呢張單，如果check單時，通常會逐個項目加埋，當中某d有折扣嘅項目就減，最後會得出下面sub total，再計加10%，就會得出總額。但我計過sub total係$1284，而佢打出黎係$1345，佢計多左我$61。我就叫老闆黎一齊當面計清楚，佢見我計完一次之後，佢話我計嘅方法錯，佢話應該先將所有項目加晒，再加10%，再減返當中一d有折嘅項目價錢。好！既然佢咁講我再以佢嘅方法計多次，但最後得出佢依然收多我20幾蚊。當時我地因爲趕時間要走，所以我地冇打算再同老闆糾纏，佢見我地俾左錢準備走，佢離遠問我地條數仲有冇問題，我就喺間舖大大聲回應佢: 今晚我學到嘢，你收多我呢廿幾蚊我會記住！  我明白做生意艱難，但都要老實、有誠意，好唔好食就另當別論。希望呢類"劏人舖"會慢慢絶跡。 
smile	機場早餐 香港國際機場有分T1及T2，今日早上來到T2地下，見肚仔餓餓哋就見到呢間快餐店"千燒百味" 於是就試吓早餐，款式唔多，但都照顧到普羅大衆，我就叫咗一號餐(炒蛋，薄牛扒配火腿濃湯通粉，配粗麥多士)包熱飲 卒之有得食啦(比錢至攞到都係1-2分鐘內，職員服務親切良好) 厚多士外脆內軟(正) 濃湯通粉(味道適中，OK) 炒蛋(普通) 牛扒夠稔，味道尚可，唔好諗住好正咁啦。 檸檬茶普通  總括呢個價錢39蚊，有咁多野食，超值 
ok	比較一般啦 同屋企人黎翠園食晚餐 懶得諗，就揀咗呢個套餐，不過因為太遲入，所以無咗冬瓜盅，變咗其他湯品  叫住其他野食先 炸魚皮好脆，香口，唔錯 我特別require咗呢個加勒比海果茶飲😂老人家們覺得好新奇有趣，個個都爭住試飲一啖，小朋友就話陣味聞落似葡萄適，但飲落就似茶。果味好重，可以自己無限加熱水！ 鮑魚就還好啦 雞肉就肉質唔夠嫩滑 翠玉瓜好脆 翠苗就幾好食同幾大份，如果再煮冧少少就會更加正啦  因為我們坐在超級角落邊邊位，所以有時要狂揮手先有人望到😂下次要require坐番出面至得
cry	冷凍燒味飯 午餐叫左一碟叉燒油雞飯。 不過除左白飯，無一樣野係熱呀！件雞又細，連叉燒都係凍冰冰重要收我$50一碟！  有要求換過另一碟，但係佢竟然話佢地既野食係咁 ，天呀！燒味凍食呀？佢當佢自己依家煮fusion 菜咩？！？😰  我真係即刻呆晒！我食落肚重得了？之後9秒9走人連杯奶茶都唔飲！到埋單個時個cashier 位有好多好多蚊之飛來飛去！係廚房個位見到勁多小強呀😱😱😱😱😱😱😱😱！佢地所有伙計都無人有反應？ 
smile	美孚飲茶新主義 朋友的小朋友出世， 去了美孚，因為跟他的屋企附近， 及後與朋友一同前往酒樓飲茶， 朋友介紹在他家附近的那家酒樓。 午市優惠推介， 款式種類都唔錯，性價比都幾高， 最重要茶味都唔錯。  原籠金蒜班頭腩蒸飯， 原籠咁上， 一開出嚟已經淡淡嘅荷葉香味， 再試下啲班頭腩， 冇諗過最驚喜嘅就係夠新鮮，完全冇腥味。 腐乳通菜， 本身以為只係普通嘢， 貪佢夠平， 所以叫嚟試下， 冇諗過個菜都幾大碟，完全唔會黃曬 ，又唔會入口全部都係油，不過最得人鍾意嘅，就係腐乳分開上， 味道可以自己調教。 鮮蝦腐皮卷， 算係比較冇驚喜嘅一碟， 比較普通， 不過我外表都好香脆，但係油份較重。 如果去開嗰頭 ，都算係一個唔錯嘅選擇。 
ok	午餐 第一次去呢間鋪頭到食，無記錯店鋪開左半年到，用具都比較新同乾淨。鋪頭都因為新裝修座落去都比較舒服。 起初打算去對面鋪頭食午餐，但因為無位關係，今日就去左呢個新鋪試下新野，入到店鋪睇下個餐牌，收費黎講係房署單位計相對試，價格黎講都算貴，但該區店鋪收貴比較起上黎又差唔多，價格中上，所以相對黎講吉位都比較多，係用餐時間都有空位。 午餐用餐時間點左一個泰妃雞，價格52蚊包一杯熱野，飲品叫左杯熱奶茶加左我一包咖啡糖，到餐黎時個賣相係吸引既，同埋雞都係比較多，加埋調味料，味道都唔錯，相信會再一次惠顧，但係作為一個基層人士，若果可以再將價格調低相信會吸引到更多客人。 
cry	正皮引伏 係火岸收工好肚餓，落到去沙田，周圍都好多人，見呢間野無乜人排，本身已經講笑話唔通呢間唔好食無人排，點知真係開口中！個麵同啲飯，壽司都好快到，啲魚生無鮮味，個麵淡茅茅，之後食哂，就開始等啲熟食，一等等左15分鐘，身邊有3張枱追左好多次單，一張追飲品 佢地問杯野飲個飯食完都未到，之後個侍應即刻話沖緊架喇，之後個男人好好奇問，杯野飲有咩咁特別要沖成餐飯 另外2張枱黑哂口面話cancel啲野食唔等，最後我果張都漏左單，(本來有嗌到多春魚，後尾谷鬼氣唔等)  等左好耐之後個終極大佬 -鐵板燒牛舌捽之都到，。。。。我放入口，咬左起碼30幾下，但未咬得爛，口感仲勁過香口膠，我咁大個女就算去啲普通串燒場，都未試過咁硬膠，如果想練下牙茭，大家可以過來嗌一碟牛舌，包你過癮。  只想講一句，做唔到熟食，就唔好勉強喇，做翻壽司啦。(雖然壽司一啲鮮味都無) 
smile	真 · My Taste of Hong Kong 出街食親都係西日餐，今次終於貼地d，食返間茶餐廳了。  今次食呢間金記有50年歷史，香港都有多間分店，我諗今次穩陣吧。  我地一行2人叫咗滑蛋粟米魚柳飯跟“白雪公主”  同埋鐵板美式雜扒意粉配茶走  感覺：粟米魚柳飯分量十分足夠，魚柳捻身，飽肚穩陣之選，“白雪公主”即係溫尼拿雪糕+雪碧，“黑牛”就聽得多，“白雪公主“真係第一次見，我當佢係白色版“黑牛”吧  鐵板美式雜扒意粉：倘若鐵板個牛唔放最底就仲好了，宜家咁樣焗住咗略嫌熟；雞扒都幾香同有肉汁，抵讚，因為本人好怕雞扒焗耐咗會韌，最後豬扒夠「林」，滿意，配埋蒜蓉汁，雖然鐵板係幾西式，但感覺呢個蒜蓉汁令到個餐充滿典型香港茶餐廳特色。茶走算一般滑。  最後呢間分店設計算特別，佢大部分分店都走懷舊風，但呢間就以漁船為主題，地方幾開闊，滿意    
ok	Milkshake細細杯唔太抵💁‍♂️💁‍♂️ 讀HKU既人 應該都會聽過呢間No Milkshake No Life💁‍♂️ 今日我同男朋友就去試下睇下係咪真係咁好味🤔 要排哂隊咁誇張🤷‍♂️🤷‍♀️ 我哋避開左中午時間 3:50去到 都係排晒隊啊🤦‍♂️🤦‍♀️ 睇個人龍應該都要排成四五張 但由於餐廳座位很少 我哋決定外賣走lu🤷‍♂️ （外賣都要等25分鐘） 餐廳除咗主打milkshake 亦都有賣烤芝士三文治🥪 同雪糕牛角包🥐 Crazy!Cheers!Cheese! $78 餐廳人氣！賣相係粉紅色 一睇已經好靚🙆‍♀️ 原來落咗紅菜頭 焗得都好脆！餡料好充足 除咗無限芝士仲有菠菜💁‍♀️💁‍♀️💁‍♀️💁‍♀️ 食嘅時候每一啖都食到好香既芝士餡料💁‍♂️ 💁‍♂️💁‍♂️ $78唔算好貴亦唔算平 試一次我覺得都OK嘅💁‍♀️  Mixed Berries Milkshake $46 首先講咗個杯上面嘅圖案係幾american style幾得意嘅💁‍♀️💁‍♀️💁‍♀️💁‍♀️ 飲落好香Berries既味道 好fresh！ 就算係milkshake都唔會太甜太杰 一改我對milkshake既印象🙆‍♀️ 不過男朋友就覺得有啲似麥當勞個草莓奶昔💁‍♂️ 係冇咁甜囉🤷‍♂️.  Banana Choco 香蕉朱古力 $44 呢個冇mixed berries咁突出🙅‍♀️ 朱古力味都幾香濃 不過就普通啲啦💁‍♂️  整體來講 個烤芝士三文治Crazy!Cheers!🙆‍♀️🙆‍♂️ Cheese係幾好食嘅！不過milkshake細細杯就貴左啲囉 唔抵飲🙅‍♂️🤷‍♀️
cry	本身好期待，食完覺得伏到爆 第一次打食評！食完覺得實在太伏！ . 原本係Yahoo見到呢間歡迎毛孩既餐廳，本身好期待！蛋牛治既相十分吸引，而且表示上層可俾狗狗玩，所以今日特登去試！食完覺得真係好伏！ .  4個人，叫左3碗粉，1份芝士牛腩蛋治，1份炸燒賣，1份手打燒賣，1份炸魚皮，3杯飲品。 . 首先，餐單價格真係好混亂。3碗粉係套餐跟飲品，寫特飲+$5，我地叫左2杯燒仙草黑糖奶茶+1杯凍檸茶。埋單至發現，燒仙草黑糖奶茶並非特飲，跟餐加係要用原價$28，但會平$5。但餐單完全冇標明。 . 咁都算，錢好少事。但杯燒仙草黑糖奶茶真係好難飲，茶好苦，冇奶味，完全冇黑糖味，成杯野好苦，好似涼茶咁。 . 芝士牛腩蛋治$38，套餐$43 本身最期待呢個！點知伏到我無言。首先，麵包係烘左底，但咸到傻！d牛腩完全冇味，單食都冇味。成個食得雞蛋同鹽味。芝士完全冇溶！ . 手打燒賣$10/4粒 好咸，似食鹽。 . 炸燒賣$14/4粒 呢個有甜醬沾黎食，相對味道正常d。 . 炸魚皮$36/1份 不過不失。 . 講完野食，到服務。 我帶毛小孩去，一去到待應叫我上上層，上到去發現完全無位，落去問就叫翻我地坐下層。毛孩係根本冇玩既機會。(上層既客人亦冇毛孩) 導盲犬只係綁係餐廳。 . 另外，侍應可能新手，甩漏都幾多。其中一個侍應，你叫佢又好，上菜又好，完全唔開口，十分無禮貌。 . 實在同期望差太遠，大家要諗清楚至去。 
smile	保持水準...快午餐 今日下午要去石硤尾上training.... 早上開會又遲左... 的士去到已經點幾， 唔駛等位就有得坐喇.... 平時嘅我會食雞翼或沙拉骨菜飯... 今日打算試新野， 食星期一快餐， 叫左蝦膏櫻花蝦炒飯，熱檸茶... 好快就到喇！ 等嘅期間，倒瀉水...都未叫， 就聽到個疑似話事人，立即同佢啲伙記講「聽到聲就要去做」... 伙記立即衝過黎幫手抹，仲好細心話整濕我地就唔好，我地仲要番工。 個飯好大，料好足， 有脆脆嘅蝦皮、蝦仁、同有少少魚肉.... 好味啊！
ok	扒餐唔夠飽 今日又跟同事午餐，呢間小店係我第一次光顧~~~  一開始叫菠蘿西炒飯的同事有湯飲，由於佢見我好想飲湯，所以俾我飲，佢只是食返裡面的經蘿蔔~~~ 同事的西炒飯望落色彩不錯，但個人感覺肉唔算多  另一位同事叫B餐鴛鴦扒拼炒蛋、厚多士，原來係豬扒加雞扒，望落件雞扒好似乾咗d，但同事覺得幾好食~~~ 而我就點咗E餐吉列魚柳腸仔拼單煎蛋、厚多士，熱飲柯華田，個人覺得熱飲杯幾好，唔用膠杯，唔用玻璃杯，不怕打破，又唔怕膠杯唔健康~~~  件魚柳食落太淋，冇乜肉感，厚多士不錯，但牛油不是食開果隻感覺，或許係多士唔夠熱，牛油冇乜溶到~~~  整體來講午餐食扒餐真的唔夠飽，如果呢個係早餐都算ok，下次都係叫飯先😂😂 
cry	葷菜素食館 一坐低用左15分鐘點菜, 個幾鐘等菜, 每碟菜上臺之後唔駛10分鐘就可以完全被消滅, 成餐用左2個鐘, 好唔明, 點晒d菜之後見到人地帶海鮮黎煮, 但係海鮮竟然係最早上既, 收40蚊一斤既加工費原來貴在唔駛等... 訂左既雞, 要點完菜先煮... 但係隔離臺點得遲過你又可以快過你食... 問小姐點解又會被人串話要訂, 總之就會駁你咀, 真係十萬個為什麼啊... 翻桌率高既餐廳可以得到大眾喜愛係因為食物水準高, 多人等就會桌如輪轉... 但係呢間可以訂位, 訂雞既菜館比到另一個意思我就係等到想反臺.... 人既心情絕對係會影響到食物既口味.. 火滾既時候, 小菜全部只得焦味... 六個人叫左四菜一湯一麵三汽水, 每人要$85 - 八寶湯, 紅燒豆腐, 咕嚕肉, 酥炸雙併 (荔茸酥卷 + 煎腐皮卷), 鹽焗雞 ($200隻), 炒麵 就算d野再好食, 要等咁耐又有要受氣, 下次唔駛錢都唔會黎... BLACK LIST 真係要呼籲各位想食呢餐朋友, 要唔怕等, 唔好係假期入黎.. 
smile	偽台灣文青 今次約咗朋友喺黃大仙附近影相，佢就話想帶我黎食台灣野去回憶下之前去台灣。 餐廳望落好寬敞，空間好大。 牆上掛左好多畫，掛得好整齊  架上亦都放左好多精緻既擺設，好有文青feel，好岩影下相打下卡   湯上無骨牛小排麵 湯底似醬油既顏色，味道唔算太濃。但舊蘿蔔食落好入味 肉係肥牛黎，大塊又多，感覺上係多食極都唔完甘 同埋好易就咬得開唔會有好多筋。  滷水豬手飯 份量好多！有5大舊 香濃既滷水，睇色都知煮得好入味，肥肉唔會太多。 因為係台灣食過一間比較多油，而呢到食既入口唔油膩，配飯一流！。  左：芝士奶蓋抹茶 右：珍珠伯爵拿鐵  抹茶控既我揀左芝士奶蓋抹茶，由於抹茶甜度唔高，混埋芝士飲就中和番，鹹鹹地又有抹茶既苦澀味  其實仲有好多特別飲品好吸引，但口得2個，唯有下次有機會黎再飲其他啦！ 如果餐廳既飯同麵有得揀多/少，同埋飲品有得揀甜度，比多個選擇人揀就更好啦 另外好值得一提嘅係呢度叫嘢食要自己出去叫同比埋錢，但員工如果見到有行動不便嘅人，例如公公婆婆，佢哋會主動埋去幫佢地落單唔使佢哋走來走去，服務好好 
ok	久了 我記得自己一個家裡嘅長輩，講過咁樣一句話，年紀大左，對外面嘅世界已經無咗年青時果種活躍了，就算坐輕鐵、輕軌，都已經唔再好似細路仔咁鐘意坐窗臺邊，而是坐在靠近走廊嘅位置，方便上落車！ 雖然我仲未到呢過階段，但系聽落好低落，是否越長大真系越孤單？是否我以後都會系咁樣嘅心境呢？沒人比我答案。 夜色降臨，香港嘅夜景一如既往咁靚，我點咗D飲料，慢慢欣賞香港夜景，陶醉其中。 Alabama southern beach，一杯較為普通的雞尾酒，味道適中，唔會有太大酒味，適合女生 然後，我叫咗個salad，有蔬菜同薯仔，醬汁好好味 
cry	機場翠華~ 污糟、務態度差 啱啱同老婆落機，去完旅行番黎，緊係食埋嘢先番屋企啦。最後都選擇咗翠華，一入到去，環境畀我哋想像中污糟，檯面有好似冇清潔過咁，到叫嘢食嘅時候，已經舉晒手，幾個職員喺度傾緊計，明明睇到.....都當睇你唔到 。 我地叫咗個晚餐(和風照燒豚肉意粉)同埋一碗魚旦、魚片頭米線。啲嘢食黎啦，跟餐個牛油豬仔包好硬 ， 至於個意粉就冇乜汁，到杯凍檸茶，明明已經叫咗少甜，但係嚟到都好甜，下次都係叫佢啲糖水，分開上就穩陣啲。最後個魚蛋，魚片頭米線：個湯底完全冇味，另外啲米線仲好硬，完全未熟透。       
smile	一餐非常好味嘅海鮮餐 今日冇嘢做放工同屋企人去海鮮酒家食飯，環境好，上菜速度好快，員工態度好Nice！  食咗好多海鮮，包括炒蟹、炒蜆、椒鹽、賴尿蝦、桂花糕、珍珠雞、龍躉。每一樣野都上菜好快，溫度適中，不過鹹，味道非常之適中！而且而家仲特價＄258一位，非常的好味，大家有時間可以同其他朋友一齊過去試一下，仲有免費泊車添！  食完飯仲可以同朋友行吓海邊傾吓心事，位置真係好好啊！行去油塘地鐵站都只不過係10分鐘嘅路程，鍾意食海鮮嘅朋友不妨考慮一下！ 
ok	令人失望的甜品 今日行街街攰攰哋，行到形點附近，想食甜野，咁就去咗好耐冇去嘅茶木食台灣甜品    不嬲都鍾意台灣美食, 這裏環境舒適 餐牌設計如雜誌般精美 我和細妹叫了一個爆米花芋圓雪榚,另外一個黑糖芋圓水果仙草   講返個雪糕先啦，芋圓qq幾好味，雪糕係提子冧酒雪糕整體嚟講都過得去  另外一個就唔得啦，得士多啤梨一種生果 ，豆腐花就散嘅 黑糖珍珠奶茶、玫瑰紅茶 珍珠比較少 ，味道一般 玫瑰香味不太突出 今次算唔算叫錯甜品跟飲品呢 相信短期內都唔會去食啦 
cry	食物一般，服務九流 第一次幫襯，d（貌似）新移民亞姐唔係好理人，係度傾計，等咗一陣佢先幫你落單。感覺上好似我呢個香港人唔係當地人咁，完全融入唔到佢哋嘅圈子。我話嘢食，佢又好似冇乜離我咁。結果我戇居居企左陣佢先幫我落order。我叫燒賣腸粉，味道係一般。食野時，職員大聲談天。大姐呀，我唔想八掛你地d野呀。 第二次去，鋪頭得兩個客，迎面行去收銀度，我想order時，佢理都冇理我，調頭行開。 D職員完全唔憂做咁，食物又唔係特別好食，所以我決定永不再食！ 
smile	喜出望外！ 今日係荔枝角上workshop，主辦方一早已幫我地叫左飯盒，本身諗住未必好食又未必夠飽，所以係沙律、sandwich同burger之間揀左burger。  但係超驚喜！ 羅宋湯好濃，仲好多蕃茄肉！ 有盒沙律仔，賣相一般但好好食！有紫椰菜同椰菜，個醬都好特別，唔係普通沙律醬。 包！睇個樣，包好厚，仲以為會好乾，但完全唔係，包好鬆化，我揀左豬肉，都好多餸，同醃得好夠味，超好食 。仲唔會咬一半就跌晒啲肉，夠多汁痴住亦唔會搞到太林 
ok	不過不失啦 星期六行山，順便到赤柱食lunch, D fd 介紹呢間茶記，由一對老夫婦打理，而當中做樓面嘅老太嘅吋嘴應該算係該店特色，我叫野食果陣都無可避免俾佢潤左幾句，不過D fd事前有提醒，我早已有晒心理準備，所以頂得住。  食物方面，我叫左沙嗲牛肉米粉，蛋牛治同凍檸茶。唔知點解成碗沙嗲牛米都好淡味，完全要靠辣椒油先食得晒，蛋牛治凍檸茶就係一般茶記水準，可能我食嘅唔係咖央西多士果D .招牌菜，所以有少少失望。  最後埋單57蚊，略貴。 
cry	呢個船面，真係“咪呀來” 大家好，又係元朗牛屎仔 !!! "咪呀來"係泰文，意思係唔好食呀 點解"無生生"會去呢間面店呢？原因係早排"生果日報" 有介紹過，話呢間餐廳係用牛骨去做個湯底，今日有時間咪去試下喎。 好啦，入正題，今日我好早到步，大約11:40左右已經到餐廳，目測我應該係第二台客。 題外話，我先講講餐廳位置，如果唔熟元朗既朋友，如果想去呢間餐廳的話，除左可以透過GoGo Map 之外，亦都可以問下D路人，因為小部分既元朗既街訪都好Nice(無錯, 係小部分, 驚呀呢 )，路在口邊，用“容鳳書健康中心”去搵，您99%可以搵到呢間餐廳，因為呢間餐廳就係健康中心大門口隔離。揸車既朋友仲方便，因為附近有2個有蓋既停車場。  講番食物呢，咁我就order 左兩個船面，分別係猪肉泰式河粉 and 牛肉金邊分。  猪肉(內有猪肉丸and猪肉)泰式河粉: 面質: 8/10 > 好野，係新鮮貨, 滑+Q, 無投訴 肉質: 5/10 > 肉丸，係由泰國來貨，因為個size and 口感同係泰國食既差唔到幾多，不過，佢地可以雪得太耐，口感好淋and軟， 猪肉，係敗北之作，唔知大家有無食過任食打邊鑪嗰D猪肉，佢地就類似嗱 湯底: 3.5/10 > 外觀: 顏色上係跟到總統既船面，味道: 呢個湯底真係不得了，因為係咸到不得了，您地做乜要搞到咁咸呀，完全搵唔到有牛骨既味道，只有咸味and葯材味💔  牛肉(內有牛肉丸 and 牛腩)金邊分 面質: 5/10 > 一般，佢地應該係用乾身既金邊分黎煮，所以口味同滑身性都係一般 肉質: 7/10 >  牛腩，淋+滑，有驚喜，要試， 肉丸，雪藏野，無特別，唔推介 湯底: 同上 (因為兩碗都係同一湯底)💔💔  服務方面: 8/10 > 係好既，食到尾聲，會自動加water and 遞牙籤畀客人  食後感: 4/10 > 食完之後都幾口渴，係我除左湯底之外，最討厭既😝😝😝  最後: 希望您地可以有所改善，明白到一間小店唔易經營，您地幾個哥哥仔老板要再俾多D心思and心機呀🐝🐝🐝 
smile	最愛的車仔麵 要講最好食嘅車仔麵 一定非深水埗文記車仔麵莫屬 每次去都排晒長龍 但係我仍然要食 真係會食上癮 我覺得文記車仔麵 之所以成功 係因為佢款式多 淨係湯底已經有五至六款 送款已經有30-40款 最重要係個醬汁真係超好食 我每次會點瑞士汁 銀針粉 不過銀針粉次次都冇 好快賣晒 每次都好失望 唯一呢樣要改善 價錢都算平 兩個人食 都係$100左右 雞翼尖係我食過嘅車仔麵來講 算好食 因為其他車仔麵 啲雞翼尖通常爛蓉蓉 而且冇乜肉 而文記車仔麵嘅雞翼尖 係啖啖肉嘅 我建議辣要另外上 因為佢啲辣汁都幾辣 蘿蔔好甜 豬肚好爽 一個字正 最重要係佢嘅菜譜 可以任加 
ok	一般般 朋友建議今晚一齊食牛角. 見到餐牌有和牛有牛肩胛，抱住期待既心情食靚牛。 但實際今日點個幾樣牛都好瘦，無牛香味，亦都好un.依個價錢黎講， 質量真係好一般。 反而沙律好新鮮，調味亦好好。  甜品雲呢拿雪糕有驚喜，黑糖加黃豆粉真係好好味 入咗起計坐九十分鐘。 食物質量一般，有部份食物未融雪就拎咗上台，味道亦都不如理想。  服務質素不錯，服務員有心機介紹食物煮法，整體員工服務態度有善。  總括來說，四個人埋單幾蚊，性價比一般。 
cry	速食飯手卷 行過觀塘 記得東廣場有間手卷店 入去見到人唔算多 餐牌價格唔貴 盡管try try    有伏有唔伏 友人叫了 三文魚手卷$15 我就叫左 帆立貝手卷$20 第一伏位係芥末豉油 正想落豉油時 見到佢地無一包包washibe  見到個芥末豉油 好似有層油咁 個樽又唔多乾淨 即刻唔多想用 只加豉油就算了     朋友的三文魚都叫不錯 正常水準 我的就是第二伏 帆立貝得兩片薄 下面是飯同青瓜絲 無眼睇 我去食件壽司應該仲好仲多料    總結：叫野食時要小心選 免得叫到飯手卷  如果想食飯的就去叫帆立貝手卷 一定飽肚  
smile	意想唔到好味既日本菜 行開MegaBox，見到Openrice附近有間日本野，一心黎試下。 6點左右去到可能太早，所以冇咩人。裝修好新淨，仲可以揀出面户外坐。室內樓底非常高，令到感覺唔覺太逼。 前菜叫咗芥辣八爪魚同刺身拼盤。八爪魚芥辣味十足，同埋好有咬口。  刺身有生蠔，赤貝同海膽。 生蠔驚氣地生鮮，好有海水味。 赤貝同海膽反而中規中舉，不過不失。 主菜就叫咗壽喜燒同火炙三文魚卷。壽喜燒十分足料，牛肉超多。 火炙三文魚超大份，十分抵食。  整體而言有驚氣，係唔起眼嘅地方依間日本野都算非常出色，晚市都唔使排隊，但係嘢食方面都係非常之新鮮好有水準。 
ok	甜點小食醫醫肚 同個FD去睇戲，見肚餓又未入得，所以係附近買D野黎食。 泰昌D野都唔算好平架，但係D野真係唔錯的 同佢一齊嗌左個意大利芝士杯，上面鋪左一層椰絲，入面則係朱古力慕絲，朱古力味道幾濃郁，但係口感唔算滑，另外中間有層朱古力蛋糕，不過唔係太食到，失望既係上面果塊朱古力太甜，又冇咩味，睇戲頂住肚唯有Hea食住呢D先， 不過食落去尚算可以。 
cry	伏中之伏 之前要出MK ar TST ar...先可以食到，現家發記糖水終於落戶響新蒲崗,正正響屋企附近,好開心啊😍😍😍 但係今次嘅體驗就😂😂😂😂  講咗環境先，佢開到d音樂度鬼殺咁嘈，嘈住曬根本就傾唔到計😂😂雖然播緊d舊嘅流行歌係好聽嘅但係真係好嘈囉，然後d waiter响到玩手機，叫又聽唔到😅😅  但係D品質就一個字“差“，仲要差得好離譜添 叫咗“榴槤飄香“👉一上枱就見到碗嘢好似水甘，完全無榴槤肉同西柚肉，攪完之後都係得小小，稀到暈，你收成50幾，不過味就ok 👆呢個就係伏中之伏-榴槤心太軟（60） 呢舊嘢※1.完全無軟（流心）😅 2.等咗廿分鐘已上（比出面要長時間） 3,仲有一陣用爛菠蘿整嘅鳳梨酥嘅味😡😡😡 之後同個waiter講，佢話呢d係人地交黎嘅貨，我地都唔清楚，已經有客人投訴過😲😲😲甘我真係唔明點解甘都仲响 menu度出現🤤🤤你真係想趕走哂d客？？？
smile	$33有pizza有炸雞，而且好好味 之前睇過訪問話老闆娘係外國回流，家庭式經營，細細哋一間店長期爆滿，今日轉登來試下  晚飯時間full晒，好彩一個人易啲有位。我未坐低就order定抵食套餐的pizza同炸雞。 pizza係一層拉絲芝士、一層蕃茄醬、一層肉腸，批係厚身批。批底好脆，批身口感似麵包，好軟身同煙韌，好好咬呀😱😍 而且隱約食到少少麵粉味，應該係新鮮製🤔 餡料味道唔錯，肉腸鋪滿一層，芝士奶味香濃，茄醬就偏酸，啱晒我！ 炸雞都幾大件，我嗰件係雞腿，雞肉已經 切開一半，方便食用。雞肉真心滑，似蒸雞多過炸雞喎😦，而家有雞油滲出，會否太正？ 老闆娘好有人情味，因為做學生生意多，唔敢收得貴。咁嘅價錢食到呢個質素，老實講出面好多連鎖店都冇佢咁好味！孖寶，你好嘢！ 
ok	無聊晚上家人晚飯 星期六日，都諗唔到有咩地方好食， 見東薈城另一邊有新開既店，就同埋屋企人一齊去試下，呢間係越南店，三個人去試，等位前前後後都要等1小時多，可能紅日太多人了！ 粉卷都幾新鮮 好細滑 碎米飯就一般般 （普通炸豬排）有甜蛋伴 燒魚（只有個汁係好食） 撈檬-普通 芥蘭苗（都算新鮮） 可能地方冷氣太大，野食都好快凍左 等位太耐了！ 而食物質素來講價錢有點偏貴! 
cry	令人失望既烤鴨 第一次幫襯，生日慶生，6點15分上到餐廳，我地冇book 台，侍應安排左室外位置，環境好一般，我地叫左烤鴨，豆腐同粉皮，豆腐同粉皮好快就到，味道不過不失，但烤鴨等左9個字未有，侍應不停話廚房好忙，係因為有酒席，但一直冇交代等幾耐，直到有人係到嘈，發現原來佢地將原有人訂台比左我地坐，隻鴨又一直未黎，但等緊既果2台人係到大叫，話要等埋我地食完鴨先有位，佢地衝左入黎幾次，令到我地超唔好意思，最後等多3個字隻鴨終於黎到，但仲要唔好食，鴨皮唔趣鴨肉又乾，又細碟，快速食左2個字，我想信咁既價錢同時間可以食得更好，其實餐廳安排好有問題，明明人地book左又比我地入去，又同入唔到去既客解釋話將book左既 台比左其他人，令個客好嬲衝入黎嘈影響其他人客， 真心對餐廳好失望 
smile	大食四人勁食八人大餐 亞哥開聲話要食炸豬手，點名去到品香樓，揸車泊入南山村停車場入口係五樓，門口細細個牌指示時租係五樓以下，係四樓行落二樓一出平台就望到黃咁咁既品香樓連續幾個舖位，午市只有一個舖位開咗，茶記格局做埋小炒。  嚟到已經有下午茶餐，目標明確既我地一坐低已經點咗南乳炸豬手，風沙雞， 椒鹽九肚魚!  南乳炸豬手皮夠脆又唔會太乾，舖上炸蒜唔洗點南乳醬都夠味，豬手肉唔多，但有充足既骨膠原，食完嘴唇互相黏住 風沙雞醃過再炸唔會淡茂茂，食落皮脆肉嫩，略嫌骨髓仍有啲紅，記得亞婆講過雞屁股附近有兩粒嘢脂肪去唔乾淨，就算煮到雞肉鞋晒都仲見到骨髓紅色 好怕遇到九肚魚食完成口都係幼骨，呢個炸都骨都脆埋，九肚魚卻仍然保持嫩滑 其實份量已經好足夠，但食完都唔夠喉，所以就叫咗幾個下午茶餐，三十幾蚊包埋嘢飲認真超值，薄餐用台灣酥餅煎得夠鬆脆又唔會油，咖哩醬夠香辣 乾炒牛河同星洲炒米，色水夠鑊氣足材料夠，夾完個碟唔會油淋淋  人食我又食，見隔離枱個西多士炸得金黃，餐牌可以揀普通西多士包紅豆冰或菠蘿冰等，就係冇我想飲既檸樂，見餐牌紅豆冰同價問亞姐可唔可以轉，點知都係要加錢，反正要加錢我就揀咗芝士西多，嘩嘩嘩~真係好好好味呀 夠鬆脆、有蛋香、芝士成塊落咸香味足加返多啲糖漿都唔覺膩 四個人五杯飲品，檸樂大支玻璃樽上，十分慷慨!四人齊齊飲飽食脹埋單都只係$581都算抵食!
ok	不過不失的公仔麵 漢興係聯和墟一間茶檔，佢好巴閉淨係開一至五，所以返工嘅都唔係咁易食到。之前見平日得閒就去食個下午茶。 佢出名嘅係公仔麵，仲要係出前一丁，平時嘅茶餐廳叫出前一丁多數要加錢，佢就福麵同出前一丁同價，都叫做賣點之一哈哈。所以好多人都唔執輸叫番個丁麵包括我。   講番佢個麵，出前一丁煮嘅時間係幾好，唔會太霖或太硬，我叫左嘅雞翼有少少燶，同埋佢個豬扒係少少比較硬。 我地仲叫左個咸牛肉多，佢個咸牛肉蛋係幾好食值得一試。 如果大家喺平日經過聯和墟可以一去。 
cry	中伏！未食過咁差既糖水！ 中曬伏！山長水遠特登去食 一入去話得返甜品 都唔緊要 主要都係想試甜品 之不過好奇怪地食食下有人入黎叫牛肉麵外賣 佢又有架喎😒仲即刻煮麵 咁係冇定唔想做就唔知喇。甜品就得返兩款選擇:木瓜雪耳糖水 & 黑糖紅棗桂圓，兩款都可加芋圓。叫左個木瓜雪耳 係史上最難食！唔係燉既都算 超級稀和超級淡！溝水溝到同飲水冇分別！木瓜得兩三粒仔 完全冇木瓜味！雪耳有兩塊 都係唔知食緊乜野咁！芋圓份量偏少，味道正常，熱食都尚不過不失！整體係極失望！ 
smile	唔錯唔錯～ 早幾日去左釣魚船屋到食🐟一入到去就好有日本餐廳既風味，中間有一架大船，好似係可以係上面食🤔不過因為我同朋友加埋都係4個人，所以餐廳安排左間房仔比我地。 間房以4個人黎講算係比較鬆動，有個窗仔，打開就可以釣魚，但係因為友人對海鮮敏感，所以個日我地就無釣到魚。但係望落個魚池，d水睇落去清澈，而且仲有唔少魚係裡面游動，都算係一個唔錯ge風景。 而食物方面，整體而言都係算幾好食🤤個日我地食左個刺身拼盤，種類繁多，一個盤好似都有6-7種魚生係裡面🍣。每一種都好新鮮，雖然我都唔係好知係d咩魚🐠😂😂我地仲食左一個烏冬同一個蕎麥麵。相對個蕎麥麵，烏冬既表現出色好多，味道濃厚。一開頭我地唔係好知隻蛋仔要黎做咩既時候😂店員仲好好咁同我地介紹d配料有咩用。而且烏冬既價錢相對其他食物較為實惠，認真推介。之後我地都食左幾種卷物同d海膽，個人認為d卷物都好有特色，如果身邊有朋友唔係好中意食魚生，黎到呢間都可以試下佢地d卷物。但係，最令我印象深刻既係d海膽，平時我都唔係好中意食海膽，覺得佢地好大陣腥味，但係今次係呢間到食海膽真係驚艷左我🤣佢唔單止唔腥，仲好鮮甜，係有史以黎食海膽最好既經驗（p.s 可能係我平時食個d太平😂） 整體而言，我覺得呢間釣魚船屋都係一間值得嘗試既餐廳，雖然如果釣魚既話價錢會比較貴，但係其他食物我覺得都係物有所值既～如果大家有興趣嘗鮮，我都係十分推介ga👍🏻👍🏻👍🏻 
ok	無期望就不會失望 為公公慶祝生日，諗住搞搞新意思，唔再去酒樓。家人提意去流浮山食海鮮，雖然好遠，但難得大家有興趣，book定間房，一行22人去。 是日菜單: 生炒骨 (夠鑊氣 ) 鲍魚雞 蒜蓉粉絲蒸元貝 鹽焗奄仔蟹 海皇湯 龍躉球腩 斑球抄西芹 豉椒蒸大勝子 椒鹽賴尿蝦 龍蝦伊麵底 上湯蒜子浸菜心 壽包 鮑魚雞，材料新鮮，但可惜配搭奇怪。 雞係沙薑雞汁，鮑魚配沙薑汁真係好怪，浪費左d鮑魚。 粉絲蒸元貝，元貝超大隻，味道不過不失，沒有太大驚喜 鹽焗奄仔蟹，全晚最好食，爆膏 西芹炒斑球，一般小菜 豉椒蒸大勝子 味道一流，可惜成口沙，'朗'2次口都唔掂 上湯浸菜心 龍蝦伊麵，龍蝦唔夠鮮味，有點拿'利' 炒龍躉斑腩，好夠穫氣，香口 講講無影相嘅食物先 前菜喬頭浸到淋哂，完全唔爽口 椒鹽賴尿蝦好野味，但可惜賴尿蝦有火水味 海皇湯絕對係o咀之作，好似洗碗水咁，米白色嘅水，有介菜，魚皮同蜆，唔知想點。 總括海鮮應該係ok.但煮果位唔太得 令人期待的海鮮餐變成失望 
cry	冇特別 冇味道 冇水準 水門雞食好小喺香港食到，大埔最近開左間打正旗號食水門水門雞飯嘅，無辣不歡嘅我梗係要去食下。  其實不嬲水門雞飯都係無咩特別，自己覺得food court 嘅海南雞飯加辣汁己經好好味！  食左個雞飯味道冇特別，飯又唔夠香，個汁不過不失，同區有其他食雞飯嘅好似仲好味啲。加上份量超細，要叫多啲小食先夠飽，所以人平均消費超過100蚊，唔會係hea 食之選。  湯麵份量適中但湯頭清如水，番到屋企竟然勁口喝！好失望，其實都唔正宗，只係得個名呃下人。  地方細，細到連相都無影。 
smile	牛肉一食就知唔同！！ lunch性價比唔錯，同朋友叫左2個lunch set share嚟食，2個都係店員推介嘅藜麥平鐵牛扒沙律同埋ultimate burger. 一個配左湯，另一個配左薯條。 同埋一杯伯爵茶(Twings茶包)當日係南瓜湯，普通，口味偏甜。 薯條幼身，熱食唔錯，炸得啱啱好，但過多一陣就開始硬。藜麥牛肉沙律好食，沙律新鮮，配酸甜嘅sauce好夾，沙律仲有炸薯，好特別。牛肉一食就知唔同，軟熟同好juicy,肉質分佈好平均。Burger都有番咁上下水準，用料足，雖然對我嚟講免治肉係一般，但呢間嘅burger依然係值得一試。 
ok	俾人吹捧得太勁既舊上海飯店 今日趁好天去行山 一直由柏架山行到過黎香港仔呢一邊 咁就試下呢一間 因為身邊既人係咁話好好食 不過其實因為以前有謝記所以謝記永遠都係我既首選 所以我都唔係好知香港仔有咩好食 自從謝記唔做之後我都好少係香港仔食野 所以今日真係要試下啦 今日2點幾食所以已經係下午茶時間 下午茶要咗酸辣湯拉麵咁仲包埋一杯豆漿一碟菜 相比起連鎖式既上海店佢既下午茶真係算平 另外仲點咗一籠小籠包 首先講下個酸辣湯拉麵 個麵做得唔錯 但係個湯底我略嫌唔夠味 相比起我就覺得連鎖式既好食d 至於個小籠包5隻先29蚊其實都好抵 皮都尚算薄 不過5隻之中有1隻未夾已經穿咗 如果d肉可以再滑dd就好 咁既裝潢下午茶就真係好抵 呢度既野唔係唔好食 我覺得味道算唔錯 只係我身邊既人好推薦呢間搞到我期望過高
cry	野食唔錯、座位迫、服務欠奉 點左肉燥飯同豬扒飯，肉燥多汁舖滿成碗飯，但略嫌頗咸；豬扒炸得鬆脆，剛剛好，野食整體合格。   欣賞老闆創業精神，但座位安排和服務態度極需要大力改善。我地一坐低被安排坐近門口好迫既位置，但仍可接受。野食一到，拎起筷子，男店員即刻沖上來，叫我地坐去第二度，等佢拼台俾其他人。雖然口講唔好意思，但個勢已經搬緊你既野食，好無奈我地唯有被佢安排坐第二張枱。之後先係慘，呢台附近係水吧，好多水聲洗野聲好嘈，枱附近係一箱箱雜物，張枱又近門口，出出入入，度門開開合合，熱到同坐露天無分別！   好想同老闆講，你可以訓練下店員既服務態度，點樣應對呢種拼位問題，唔係唔可以搬去第二枱，但唔該可以安排好少少既位置，如果我一入店，見到呢個雜物位我唔會坐落去，野食叫左、來左，俾你調左位，我都唔好意思話唔要。夾硬要人坐得唔舒服唔開心，你既野食整得幾好食都無用。我唔會推薦呢間野食俾大埔既朋友，亦唔想再來。呢度講出來，希望你地改善下，對其他客人好少少，改善下座位，唔好咁多雜物，等人坐得舒服少少。  
smile	即叫即蒸 今日年初三同老公瞓醒就出去搵嘢食 正當諗緊食咩之際 竟然俾我哋發現有點心鋪出現喺油麻地😱😱 開心到老公呢🤣嗱嗱聲中入去 雖然我哋見到張紙寫住叫點心需時20分鐘 但係老公都堅持要食，因為我地食完要入天水圍小團拜係有少少趕時間㗎 不過好快就上咗紅油炒手，然後就開始等左好耐😅😅 見到隔離有兩台都不停催，我同老公都唔敢催佢😅可能因為新年關係得一個兩個樓面 唔夠人手 眼見疑似老闆好忙碌咁行嚟行去 都幾辛苦 不過最後都順利上晒啲點心 因為即叫即蒸嘅關係，感覺好新鮮熱辣辣好好味😋😋😋平時我就已經🙄 不過新年都開工真係好難得，放棄假期都要做生意，我加咗啲誠意分🤫 
ok	晩餐味道不錯，服務就… 今晩又唔知食乜好，黄埔都幾乎間間食過！忽然想起古早味，因為上次等太耐無食到。今晩六點幾就去到，又係要撳飛仔排隊。都排咗成四五個字先有枱。三個人要搭枱，但係帶位嗰個從來無講過一句要搭枱！搭枱唔係問題，但最基本要同客人講聲囉！ 餐牌好多嘢，但叫蚵仔煎就話無！唔叫又唔比茶水。 食物方面其實 ok 不過係份糧細少少。麻油花腰好嫩滑。四季豆炒肥腸都 ok 。但刈包嘅肥豬肉太肥。鹵水牛三味(牛鍵、牛筋、牛肚)好入味。煎葱餅好香口。甜品 綜合珍珍仙草芋圓好彈牙。  其實呢間嘢都食得過，不過唔係平價嘢，三人四百幾五百蚊，服務有待改善。 
cry	都唔知食緊乜 諗起冇試過深井燒鵝，咪來試下囉。 叫左半隻鵝，咕嚕肉，椒鹽鮮魷，海王豆腐同炒蜆。隻鵝最出名，但期望越大，失望越大囉，油到死，又唔係話好好味。咕嚕肉同海王豆腐就麻麻啦，椒鹽鮮魷又多粉，最差係炒蜆，一半係壞既，又凍又唔新鮮。 唉仲話出名點解仲衰過出面ｄ大排檔架 而且又貴仲要貴得好離譜 
smile	兒時回憶 已經好耐冇試過放假落街去茶餐廳食早餐， 平時放假一般都瞓到黃朝百晏，或者有時就同老婆去麥當勞食早晨全餐。 今次就去番好多年都冇食到嘅威利華餐廳，老婆話嚟咗柴灣住咁多年佢都未食過喎，所以特登帶佢嚟試一試，我自己都好多年冇食過啦，以前喺中學嘅時代我成日都嚟呢度食午飯，估唔到咁多年都冇乜大轉變， 裏面嘅裝修同以前一模一樣。 但最估唔到連食物都有保持返以前嘅水準， 同其他大型連鎖餐廳嘅味道完全唔同，係一 貫香港茶餐廳嘅味道，希望香港可以保留多啲傳統及有特色嘅餐廳， 唔好只係得啲大財團嘅連鎖餐廳 ，俾市民多啲選擇。  火腿通粉 & 牛油多士煎蛋 沙嗲牛麵&茶走 
ok	突如其來的大澳一日遊 今日原定去行山，但男友怕我會悶，提議去大澳或長洲行下一樣好舒服，於是我選擇左未去過嘅大澳。 到達目的地後，我最關心當然係“食“啦！沿路好多掃街小食，但我想坐低飲杯咖啡歇歇先。 剛好經過呢度，老闆娘就走來招呼我地，好熱情咁主動幫我地影相同分享佢嘅經歷。 我只點左一款小食同一杯咖啡。小食係煎魚餅，$68六塊(只得六塊和八塊選擇)，初時以為會食吾晒，因為得我一個想食，男友吾肚餓，當小食上台時放下心頭大石，原來好扁細細塊嘅，好香口好多芝麻，無魚腥味，老闆娘話魚肉係佢自己親手打嘅，我覺得如果厚身啲會彈牙好多。 咖啡不過不失，慢慢曬太陽hea一個下午，爽！ 
cry	一朝得志，語無倫次！ 住在荃灣三十幾年，近四、五年經常幫襯，雖然態度就一向無乜，但勝在食物味道可以，所以我和一班朋友亦經常光顧！生日飯、外賣等，亦推介俾好多朋友。諗住街坊小菜，都算好味！幫下口，希望佢哋好生意。  最近一、兩年，越做越旺，價錢加宅完一次又一次，星期日外賣仲要加一。你無睇錯，係加10%服務費，真心嬲咗，外賣得的都係附近街坊！  哩間嘢細到喊，每晩擺到入商場，一定係違規，仲要咁串。  我一定唔會再介紹朋友來，把鬼火，影埋想去消防處投訴！ 
smile	香港特色 - 車仔麵 曾經住係港島區既我，搬到西貢區後難以搵到車仔麵小店，所以有一次經過港島，必定會光顧懷緬一番。本人最喜歡西灣河至筲箕灣一帶，因為有好多有心經營的地道小店，唔係其他地方都搵得到。車仔面源於過去手推車經營，麵質可以選擇有油麵，粗麵，幼麵等等，亦有唔同湯底 （腩汁，沙嗲，麻辣) , 每次既選擇都可以有完全唔一樣既風味。 超級無敵車仔麵，住係東區一定會知道，難得有一間仲做到平民價錢，$34 有三餸麵。 今次叫左牛腩，芝士腸，蘿蔔 搭粗面，腩汁。 蘿蔔非常清甜入味，而且好大舊。牛腩炆得好淋，都算入味。 要讚一讚係芝士腸份量真係好多！ 係脆皮，同有芝心。 粗麵亦都好高質，係即叫即淥，有番麵質口感。 $34 有咁大兜在食到飽，而家真係比較難搵。 要留意係西灣河分店只供立食，筲箕灣分店都係得一張摺枱加側面BAR 枱，地方唔大。 
ok	工商區人情味食堂 食材天天選購夠新鮮，招呼好有人情味，食物無味精。每日午飯必飲無味精例湯，最啱我呢種屋企無靚湯飲既人士，價錢同區最實惠抵食。最後本人推介必飲例湯，早餐炸魚柳早餐加多士，中式早餐， 
cry	Alien茄蛋飯 高手中嘅高手， alien嘅質感都煮到出黎！正！ 以前不嬲都有黎食開，唔算講得上好食，但總算入得口，佢個咖哩雞仲不嬲都ok，正正常常，而唔係今次咁嘅樣。 以前都有食開佢哋嘅茄汁牛肉飯/茄汁煎蛋飯，都係正常茶餐廳嘅賣相；里輪唔知厨師係咪改咗「配方」，煮出了一個與別不同嘅「茄汁煎蛋飯」，好犀利 ，碟飯黎到O咗嘴，個茄汁有滿佈一嚿嚿透明物，啫喱狀，白飯係一嚿嚿帶濕，好似滴咗d倒汗水落飯面，加上白飯帶黃，相信米嘅質素都同以前唔同，見到都冇胃口，食咗兩啖即埋單走 
smile	過黎試下係無妨既😌 之前上網見到話呢間D豬手好出名，所以就過嚟試試！距離粉嶺地鐵站都要行段路😥....... 同埋間鋪頭吾係話好易搵...... weekend 去，去到已經係下午，勁多人等位！位係要自己等既！間鋪頭係舊式既佈局，連D食物價錢表都係手寫，而且係舊式既表達方法，而我係睇吾明既😂😂😂 食物方面，佢D辣椒油的確出色，好香，食過返尋味!!! 啲豬手係腍身同入味嘅，牛丸好似冇乜特別，可能係我吾識食喇......🤔 價錢，我個人認為係有D高...... 同埋，真心鍾意食呢啲嘢嘅朋友要早啲去!!!!! 因為真係會賣晒㗎! 
ok	茶餐質素保證 大窩口區其實冇乜好選擇 好多都係茶記為主 但係數到有啲保證嘅就係紅茶  今日早餐又照舊咁叫左 早餐B 沙嗲牛面 茶走 沙嗲牛就比其他茶記濃味 起碼啲沙嗲可以見到係醬唔係汁 撈落面度當然滋味 另外一定要提茶走 甜度適中 飲落香滑 如果厚度再高返啲就更正🤤🤤  不過可能小弟體質問題 飲親佢嘅茶走都會小吐屙😂😂  但係都有樣令人越黎越失望 可能老細少左落黎睇舖 員工就因為咁服務差左好多 間唔中就有一兩位員工態度好差 放野又大大力 漏單錯單都經常見到 咁大家要有啲心理準備🤣
cry	新商場 新食店 滑蛋咖哩吉烈豬扒&番茄牛肉汁慢煮牛肉飯 放工諗住青衣城食個晚餐啦 見二期有啲新餐廳咪過黎試下  試呢個Tiger San 食左$220 兩個飯煮到勁差 乾飯黎既 比呢個價錢真係唔expect你咁hea我囉 連飯禁基本既野都放落口就覺得有問題 茶記就話啫 離哂普  咖哩豬水準正常 個蛋就唔好叫滑蛋啦唔該唔好呃人  慢煮牛應該林身既佢就堅韌到不得了 番茄牛肉汁咸到唔係點食到番茄味  雞翼既食樓下M字頭會性價比高d  食物上台時溫度係微暖 感覺係所有食物係已煮成點餐後番熱  對食無要求 又覺得$80幾蚊個飯唔貴的話 你味黎食囉 
smile	舊式酒吧餐廳 今晚同老婆去左舊墟附近搵食，平日夜晚比較少內地人，所以啲餐廳都會有位。行行下老婆就話想去間好耐無食過既餐廳，有扒食的。  第一次黎呢間鋪比我個feel好似英式舊餐廳，有3分1間鋪做左酒吧。 枱都有好多張，而且上菜都唔慢，繁忙時間都可以黎碰碰運氣。  先黎兩個餐包，個包熱辣辣好新鮮，摸落個面以為好硬，點知用刀一切，原來個面好脆入面好軟熟！ 餐湯係羅宋湯同龍蝦湯，羅宋湯有色有味唔算辣，並唔係稀框框淡而無味的。龍蝦湯好香，味道濃得黎又唔係咸。 老婆就要左杯水果茶，好大杯夠兩個人飲，唔係好甜，應該係靠入面啲生果出味，好fresh！ 我就要左杯紅酒一陣食扒，杯酒唔澀易入口。 焗法國田螺，用蒜蓉一齊焗令到啲螺肉好好味，而且肉好爽口。 西冷牛扒拼大啡菇，牛扒要左5成熟，切既時候無血水，但食落好juicy。個菇煮得唔乾，又香又多汁。薯仔應該落左咖哩粉一齊煮，所以好香咖哩味。 香草焗鱸魚，鱸魚上面滿佈香草同蒜蓉，但食落味道無想像中咁濃烈，恰到好處。 
ok	杏花邨 lunch time試下食太興先。。。 叫左椰香咖哩牛腩飯配柑桔蜜。。。 牛腩飯好快到左, 有牛根牛腩薯仔。。牛都okay..咖哩係唔辣既。。。而個薯仔係薯角就有d失望。 個柑桔蜜咸咸地最正。。。。飯太多食唔哂。。我鍾意佢用呢個杯盛熱飲。。好有感覺。。。。  朋友叫左叉燒紅腸飯加薑茸配奶茶。。我覺得叉燒太瘦了。。而有部份叉燒冇分開到。。我覺得呢個一般。。    店員都勤快既。。坐得都舒服。。。。算是不過不失但冇麥特別。。。
cry	質素平平份量偏少 今日買外賣去個朋友屋企食， 通常下午茶時間我都鍾意去啲連鎖快餐店買 買咗個燒鴨瀨粉跟熱飲 番到屋企打開個面真係有啲o咗嘴。。。要嚟裝鴨同菜嗰個兜已經佔咗個碗接近一半咁高，瀨粉嘅份量超級少，雖然話係下午茶，都唔駛少到咁過份吧。。。(但鴨既份量都唔係多) 瀨粉味道正常，湯底就係典型味精味湯底，好彩唔算好重味 菜心唔會煮得太稔係爽口嘅 鴨既皮燒得偏乾身好“鞋”，有舊鴨塊皮偏幾肥， 其他正常 有朋友話美心mx係咁多連鎖快餐店之中質素佢覺得最好，不過我就覺得一般了，失望。。 
smile	性價比唔錯 去荷李活睇戲前搵地方食飯 但裡面嘅餐廳食到悶晒 一直想試hoko farm但覺得佢貴 所以一直無試 到今晚好想食意粉 就試一試佢 上openrice睇食評見佢又ok又唔貴 應該都無咩伏 果然試左個肉醬意(番茄醬一向都老穩)同明太子意粉(夠creamy同意粉有口感)都唔錯 仲叫左個水牛雞翼食(微辣) 埋單二百中 題外話 其實唔趕時間嘅話 坐底食個set傾下計都唔錯嘅 因為佢個set都唔係太貴 有時會有人唱live 只不過略微光猛左少少 
ok	睇戲前晚飯 咁岩入黎海怡睇戲,仲有少少時間...去睇下有咩咬下 見到間上海姥姥咁就入去食少少野醫下肚 見到隔離叫左個粉皮望落都唔錯.不過因為之前食左個TEA所以都唔食得咁多野 叫左兩樣野一個小籠包一個黑醋骨再加個白飯 個黑醋骨個樣都算OK既,不過食落就唔太好食 個汁好似燶左味咁,咬落去D肉比較硬,要送飯黎食至好少少 而個小籠包都唔錯.包入面都幾多汁..夠熱食落好都唔錯 服務員都幾有禮貌..叫加幾次茶都好快就幫手加 埋單125蚊都算唔貴,坐得都幾舒服,上菜速度都算快 
cry	沙中沙 都差不多一年多沒有來了。本來諗住去青年廣場，諗住咁耐無食，究竟是退步，還是有進步呢？🤔🤔🤔  海鮮款式少了很多，可能因為人流問題啦，比起以前，真係超級小人。  110蚊一位，如果唔食海鮮，其實都算抵嫁，因為任飲任食不限時。相比起連鎖式快餐廳，飲埋野飲，起碼都要約160蚊兩個。所以睇你點睇喇，如果都食得飲得，都唔錯選擇。  不過如果有要求的話，就諗諗喇。每枱送是日海鮮一份，（聖子，生蠔，蝦）今天任攞海鮮有象拔蚌仔，貴妃蚌，蜆，蟹仔等.....  大部分貝殼類都很多（是尼sa喇），不要期望很新鮮😂😂😂  而曾餸一碟的海鮮都油麻地🤐🤐🤐  所以我大部分都係食其它食品多，海鮮一咬成口（sasa滾），所以都唔敢攞了😨😨😨  睇嚟真係要有點改進同創新，才可繼續吸納更多人氣。 
smile	停不了的奶油豬 黎到翠華緊係要食佢個奶油豬啦，雖然呢幾年係咁加價，不過我覺得翠華真係停唔到個癮 。望落金黃色已經好想一啖咬落去，個包好脆又甜甜地，仲要暖暖地，好有幸福嘅感覺 ，當然食奶油豬唔少得嘅，一定係搭番杯奶茶啦，食完一啖奶油豬，再飲翻杯奶茶，之後再黎一啖奶油豬，會令奶油豬嘅奶油味更加突出 。雖然係幾貴，不過翠華奶油豬搭奶茶真係好正好難戒 
ok	喜愛排隊先好飲👻 今次去左沙田間喜茶到試一試，睇下同深圳係唔係一樣先😆 今次有多幾個fdss一齊去，就可以一次過試多幾杯唔洗排咁多次隊😆 西柚 係好飲嘅，真嘅西柚味，有果肉有澀味，幾好幾好～ 芝芝芒芒🥭都有果肉，加埋芝士奶蓋口感好豐富 芝芝莓莓🍓士多啤梨加奶蓋好清新嘅感覺 仲有我叫嘅波霸黑糖珍珠奶茶，珍珠好有黑糖味，好好咬，唔覺唔覺就成杯飲哂🙈 最後叫埋呢杯香港限定嘅冰火雞蛋仔，雖然本身都有食過同樣嘅嘢，但係排開就叫埋試試佢，評語就係可以唔叫都可以😂haha 餓底表示，總括黎講，味道都同深圳差不多，但價錢方面就貴左好多下，加埋排隊真係不了，未特別到想再排隊lu~
cry	呢間野真係好唔掂......  我之前去過多彩酒家(深水埗，石硤尾街市對面o個間) 諗住一班人去食D野， 點知D侍應服務態度極差， 去到企左好耐都冇人招呼，呢樣就算，算佢地太忙， 之後搵到位就走過去叫佢地開個位， 點知，佢話個位有人，<---最正就係佢唔識幫我地搵位 咁就企多一陣等位， 得閒冇野做就望下其他人做緊咩， 過左三、4分鐘左右，俾我見到一樣野， 就係岩岩我搵到o個個位俾左佢地個熟客， 我聽到佢地講︰陳太乜咁耐冇黎呀~~?呢度有位~~坐啦~~ 聽到我火都黎埋， 又話個位有人，但係就俾左一個冇訂位o既人 "咁耐冇黎"即係冇人訂過位啦，如果真係有人訂位， 你可以是但俾左個位人，呢D咁o既態度 真係........ 去唔去就大家諗下，間野好似只係做熟客生意 
smile	誠意可加，高質小店 是日放工，係慈雲山附近搵野食之際，發現有間新開小店。舖仔細細，大約有10個位左右。  一坐底，店員叔叔即刻推高少少冷氣位，原來驚我地俾風口位吹親，超級細心。未食野，已經加印象分。店員叔叔亦介紹左幾款時令食物，傾傾下計之際，竟然話想請我地試食刺身，個下有d受寵若驚。 原來呢款魚叫麥甘鯛，食落有陣淡淡嘅甜味，真係好新鮮呀！  第一樣嚟先既竟然係角切魚生飯(半份)，兩個人食半份已經夠啦，因為仲想試食其他嘛～  D材料好豐富，真係料多過飯呀！啖啖料，太誇張喇！ 跟住就係壽司，整體唔錯，有驚喜既係赤貝，夠哂新鮮！   再嚟就係鵝肝手卷. 一咬落去，咦 點解味道咁強烈既？ 原來加左蔥落去。蔥既味道有d搶左鵝肝既味道，唔加蔥會更好。 雜錦大蝦天婦羅 通常冬菇都有陣味，但呢個竟然有大啡菇嘅味道，炸粉亦都好薄，堅有驚喜。 炸蝦同南瓜都好新鮮，呢個雜錦天婦羅可以下次叫encore！👍🏻 去到呢度已經好飽啦，但仲有個冷烏冬。呢個冷烏冬冇用到冷麵汁，反而用咗醋，食落更加開胃！ 當我地諗住埋單之際，師傅送咗兩件甜蛋作為甜品。呢個係山藥蛋卷凍凍地，又有少少甜，都幾好味。 慈雲山又多一間日本小店，真係好啦❤️
ok	好鹹的拉麵 今晚去左黃埔，search一search,見到呢間人氣高企，勁多like嘅拉麵天王，作為一個拉麵控，當然被吸引去試下啦。今晚一個人，應該都唔難揾位嘅~   店舖比較隱蔽，喺小巷位置。我以為見到有人龍，就會揾到佢。點知竟然無人排隊不特止，店內都不爆滿！ 可能係剛完假期的第一日平日嘅關係？🧐   見到兩款限定天王，個心十五十六 問左店員兩款口味如何，店員話爆彈比較重口味。本人都接受到比較重口味，所以最後揀左爆彈天王，試下佢有幾重 點知，我輸了。啲豬肉粒果然鹹得緊要！即使混落湯度，都依然好鹹。 同埋，係豬肉碎堆成一個球而已。。唔明個爆彈爆喺邊度🤔   而湯頭味道都算係可以嘅，屬於一般拉麵店嘅水平。 整體嚟講，我以為自己食緊日版上海擔擔麵！😅   呢個限定天王認真麻麻。不過有機會我都會再俾機會呢間店嘅，我諗其他拉麵應該唔係咁。。    而服務方面，如其他食評所言，真係唔ok。坐低之後無茶水奉上。店內只得兩枱客，根本都不是忙到應接不暇，但就連水都無杯。女店員仲口噏噏你，聽到佢好似意思你阻住佢收工咁😕 問可否要杯水，仲好似我要乞求佢咁😕 女店員態度果真有待改善！
cry	食到一肚氣，至尊燒鵝不至尊 話說今天去完西貢行山，搭車到彩虹順便同幾個老死吃餐飯吹吹水，揀左呢間大排擋，我地去街市買左條海魚同聖子加工，我他一行4人6點半到達坐底左，拎左海鮮俾侍應叫佢加工，另外叫左倒牌燒鵝同，召鹽鲜尤，叫左幾支藍妹啤啤佢，開頭一路正常，點知勞氣嘅野開始發生，份燒鵝催左佢3次，侍應都話得得得，冇問題，幫你跟左架喇，等多陣，就快到。 到第5次喇，我地話整左未，有冇跟架，未整要取消，位男侍應先去問廚房，但最尾話賣曬，燒緊，新先出爐，要等20分鐘，大家O曬嘴😱，算我地即管等下，出到來燒鵝係熱，不過干爭爭，D肉又硬，冇乜特別，出面周圍都食倒啦！  再講個聖子，基本蒜容蒸，味道正常，但是廚房完全冇處理乾淨，就蒸俾D客人食，好多沙，一啲都吾認真，食左一半已冇食，隔壁台情況都一樣，佢地買左帶子，都係好多沙，係度向侍應投訴，鬧到佢7彩，其實都吾關侍應事，係廚房問題！  老友話算啦當買個教訓！😡😡😡 希望個老闆可以改善一下，海鮮吾係平，吾好浪費食物，建議打算加工嘅朋友真係唸清楚，真係冇下次！ 
smile	A happy dinning meal with family 自己不能吃蛋, 奶, 堅果和麩質。 是什麼原動力叫我訂這間餐廳? 是女兒4歲生日 是想藉個機會帶自己和老公的家人試下試平時不會吃的菜式  這裡周末有個kids area,  有收銀機 有廚房仔 有餐具 有"食物" 孩子可以飯前飯後去玩 可惜小朋友太多 不要說小朋友能"出售"/"製造"什麼食物 他們只能拿到一份屬於自己的"玩具 另開一個檔 同埋有普通話小朋友禁止其他人玩玩具 不過。。。呢d嘢真係避唔到  由book 枱到點餐 經理都幫咗我好多 雖然電話裡聽得唔係好清楚佢講嘅英文(佢帶法國口音) 我電郵個餐單俾佢 佢到場時都好有耐心同我解釋 邊樣食得 邊樣唔食得 仲好好咁將d sauce 放埋一邊 咁我就食得"無被污染"嘅嘢  大家都話d嘢食好好 我自己食到嗰個 high protein salad, lamb, pork knuckle 都好正 最後個waffle bday dessert出黎仲播哂生日歌 不過個waffle要排隊影相, 等得太耐, 食嗰陣已經淋哂🙈  anyway, 間餐廳服務貼心 嘢食唔錯 係個kids area 太多人jei 
ok	未到十二點就準備食LUNCH 上完堂, 行過西灣河諗住食中午飯, 點知好多都未開, 係門口係咁易望下個MENU, 明明未開門, 位員工竟然比我地入去坐住先! 唔使大熱天時係出門呆等, 值得加分! 打開個MENU, 實在太多野揀, 都唔知揀咩好, 今次兩個人食, 就一人揀個拉面配加洲卷, 另一個揀魚生飯配鳥冬! 仲有麵豉湯/ 餐飲揀! 就咁睇都幾多野食  由於間野其實仲係準備中, 我地都等左一輪先有野食..不過間野都好快就坐滿左了  間野話係用日本拉面...食落其實都係同街市買果D 差唔多, 唔算好彈牙, 不過好就好在又有叉燒, 又有嗚門卷, 又有紫菜栗米之類, 烏冬都足料O既, 不過湯底有D 咸, 加洲卷入面D 沙津醬好足, 面頭D魚子都好脆, 不過得兩舊, 意猶未盡! 係個魚生飯D 魚生部位唔係太好...  
cry	晚飯 又一次極度失望 .於1月初的時候都很想試這間食肆,但因時間問題延至3月初才可以,一早滿心歡喜訂定位,好期待的心情因早前看過d食評有讚無彈.當日準時到達,他們安排我地坐bar枱,因時間尚早客人不算多,bar枱只有我們幾個沒有其他,整間食肆的環境好像是由food court位置間出來,好像快餐店咁.先講落order都開始覺得他們有點混亂,仲覺得有d被人欺騙的感覺.我地一行3人,他們的menu多是2人,4人套餐等等,同一個一人套餐,我們心想可以選擇一個2人和牛龍蝦套餐加個一人套餐,正當我們想落order都未開口,他們在旁話呢個2人和牛龍蝦套餐(HK$880)可以轉3人,跟住佢再話不過冇龍蝦轉大蝦,我地問價錢點計,佢指住個價錢話一樣,我地都同一時間接收到信息,諗住都OK喇HK$880價錢3人用,冇龍蝦都冇問題,唔使分散叫.之後個師父開始係我地面前煮,煮過程中完全同客人冇交流亦沒有展示佢鐵板燒嘅,只係將個廚房搬左出來係BAR枱炒下炒下,仲有全間食肆嘅鐵板燒ORDER都係得一個師父煮,佢梗係唔會有交流啦,掛住出order比客人,其中仲有客人落左2個鐵板炒飯要快馬喎茶餐廳咩 ,我都未食過呢D叫鐵板燒,之後師父將煮完嘅龍蝦分好放給我們,我們正想又話冇龍蝦....跟住問返落單個位人.佢同之前講d嘢開始有出入跟住話再加果位半隻龍蝦轉大蝦,價錢一樣意思係HK$880除2即$440.吓!好似半隻龍蝦貴過一隻唔係好大嘅大蝦,頓時覺得被騙的感覺 .好喇講返食物質素,首先一些冷盤沙律沒有什麼特別但相對真正食鐵板燒的地方賣相就求其,和牛較為韌,另外個鐵板炒飯係d飯一粒粒,但食落口d飯係淋嘅,完成做不到炒飯嘅水準 ,得返個芝麻雪糕最好食最有芝麻味.總括來講呢餐唔算鐵板燒囖.呢d質素我就覺得呢個價錢唔值喇,我現在明白點解其中有客人落2個鐵板炒飯要快馬. 
smile	溫暖晚餐 最近開始都同朋友定期打波做運動，今次就相約去咗紅磡運動場打波真係非常健康，打完波我哋就去咗附近一間刀削麵店食晚飯，係呢個咁凍嘅天氣食一碗暖麵真係非常好。 最後我就叫左佢招牌菜麻辣金沙骨刀削麵。 佢嘅金沙骨賣相就幾好食，面頭仲有麻辣醬同埋蒜蓉食落相當惹味。而刀削麵亦都唔錯彈牙之餘分量亦相當足夠。 前菜小食拍青瓜味道清甜爽脆表面再加上酸辣嘅醬汁相當醒胃。 朋友就叫咗麻辣牛筋腩刀削麵，佢嘅牛筋腩味道相當出色牛筋軟淋相當滑口，牛腩份量亦都算多整體不錯，佢嘅刀削麵同樣保持水準整體味道真的很好。
ok	忙住蒸忙住食 潮福都食過唔止一次，朋友圈當中都有人好鐘意食蒸海鮮，不過對上幾次食，都係散叫，變相價錢都唔平。藍田呢間分店有個 嘅海鮮餐，睇落份量都ok，所以試下。 首先， 2選1， 每位一款， 每位半隻、 盛盆、 每位半隻， 選4款；再加上唔少其他配料，例如雞、丸、瓜等等任食 汽水、竹蔗水、韓式飲品、啤酒任飲 首先我地揀左瑤柱鮮淮山粥，自選海鮮我地揀左蟶子、海中蝦、大元貝、鮑魚，當日客人唔多，落單後都好快上菜。 而且基本上店員全程招呼，幫手蒸好哂。 湯方面分別係西洋菜生魚燉陳腎，姬崧茸燉螺肉。二選一的話，會比較推薦西洋菜 後者略嫌有點太鹹。 每位都會有嘅半隻乳鴿，都算唔錯啦，有肉食。 貝殼盛盒嘅份量還可以，不過味道偏鹹。 但由於同蟶子蒸嘅時間相同，所以我地叫店員放埋一齊蒸，慳番啲時間。蟶子size都大喎，而且時間啱啱好，連埋粉絲食 店員見我地都係心急，所以之後就自動將一樣時間嘅海鮮放埋一齊蒸，海中蝦每位兩隻，大元貝則每人一隻。 蝦比較細細一隻，雖然每人有兩隻，但有啲唔夠喉，因為平時啲火鍋放題都做到任食海蝦啦。 大元貝就唔錯，夠大隻，粉絲又多 最後就係每位半隻嘅龍蝦同埋鮑魚。 龍蝦都啖啖肉，鮑魚蒸得啱啱好，又唔韌又爽口~最重要係己經清左條核突腸。 之後就係啲任食類，由於我地唔係大食寶寶，所以都冇點太多野。 發現蒸野真係好難影得靚… 蔥花卷，出奇地我幾鐘意食…獨吞兩個…即時飽到痴線… 馬拉糕，甜甜地，不錯食~ 最後就係個粥底，店員話我地食好少野，所以個粥都仲有少少杰…幫我地落左啲水再煮。夠細心，俾著我自己鬼識… 個粥唔會太鹹，剛剛好。 食到呢度，我地兩個已經超飽，其實一開頭仲驚啲海鮮會太少，點知食食下又ok喎，可能蒸海鮮需時，坐下食下點都會有飽腹感。 不過，以呢個價錢而言，我覺得我地兩個戰鬥力弱左啲，有好多任食嘅款式都食唔落 我記得平時喺旺角食都係4、5百蚊左右，食嘅款式差唔多，所以真係食得多嘅人揀放題就最抵 (我地食得唔多)
cry	勁難食 叫咗海南雞米粉，一杯熱奶茶，一試之下，火都嚟！ 完全違反左「商品說明條例」，白切雞就白切雞，講咩係海南雞。 不只賣相差，海南雞真係好難食，無味，啲肉勁老，仲要雞皮有勁厚既脂肪，1/3 雞皮 2/3 雞肉，好唔容易先吞咗一舊落肚 最後食咗啲米粉算，一如所料，個湯只係用滾水整，完全冇味，第一次食甘難食既切雞米，呢一餐係我今年食過最難食既下午茶 最後想飲杯野飲安慰下自己，點知又中伏，奶茶好淡，無茶味冇奶味，而我不知道這是一杯奶茶。總括今日既食評：非常差，我日後一定唔會再幫襯！！ 
smile	泰式大法包 每次去泰國旅行都要吃個夠、吃個瘋狂，因為當地美食實在正宗好味又經濟，好彩在港也能找到價廉物美又夠地道的泰國餐廳滿足口腹~ 唔同平時好多泰國菜館食個D咁，一係太淡唔入味，一係得個酸字。呢度個鳳爪咸、酸、辣味平衡做得唔錯。不過我食呢度菜，最鍾意唔係食鳳爪，而係食配菜，佢D青瓜同生菜都好新鮮，但若果能夠有埋唐芹，取其香味，爽口，咁就一絕了！ 咖喱汁味濃而充滿椰香味，但至正其實係個大法包，個皮焗到脆卜卜，相反入面又鬆又軟，點咖喱汁食就啱晒。
ok	廉價的熱狗腸 油塘無敵靚海景，室外位仲可以食煙，啱哂喜歡吞雲吐霧一族（我唔食）。下午茶餐三四十蚊，比我預期中平。點了芝士肉醬熱狗，都幾大隻，烤至溶化嘅芝士配上茄汁肉醬，賣相都幾吸引。旁邊仲有配沙律（港式一pat沙律醬mix埋一堆嗰款），味道帶甜。熱狗麵包有輕輕烘過，脆身。肉醬味不夠濃，肉末也不夠細致。最敗筆係條腸，淡粉紅色，麵粉感好重，質感好廉價，又無味，有啲似素香腸，廚師腸都好食過佢，至少有啲味道。期間落了一陣雨，但都無濕身，把傘遮得唔錯。 
cry	食咁多間最差呢間 今日lunch要去長沙灣廣場搞d野，諗住不如順便叫譚仔外賣食，出發前已經打電話落左order先，之後過到去都15分鐘後既事。  一到門口見到勁多人，成20個係門口等外賣，我諗住不如cancel張單去買其他好過，點知佢死都要收我錢，又話整緊好快，結果我足足等左半個鐘，仲要行返公司，差d遲到。 d米線好硬好似未煮熟咁，仲有d餸少到喊，其他分店明明多d，d雞肉又難𡁻，仲要粉粉地紅色，個湯面頭有層油係度，從來未見過，真係我食過最差既譚仔，唔會再黎！
smile	元朗有一小清新餐館 小妹住喺黃埔區，適逢星期六搵男朋友 所以就去咗元朗度睇戲 經過鳳攸南街， 發現一家環境，外觀都唔錯嘅西餐廳，所以好奇就走入去望下啦 有一種小清新嘅感覺， 餐廳佈置雖然看似簡單，但係好有情調 食物款式都十分之多元化，結合咗西方同埋泰國嘅菜式  我哋嗌咗兩個主菜 同兩杯嘢飲 歐洲8安士西冷牛扒 聽人講話食牛扒最好就係5成熟， 所以就嗌咗五成熟喇 配上特別嘅薯蓉， 上菜嘅時候店員會介紹下呢一個餸， 牛扒唔靭，味道唔錯 五成熟啱啱好， 佢配嘅薯蓉好特別㗎，唔係一般嘅 薯蓉 我哋切開嚟嘅時候佢薯皮都炸到脆卜卜 可以包埋入口一齊食，感覺好鬆軟 好似少少餅乾嘅感覺 香草寶雲酥羊西冷，配香草芥末籽醬 聽到呢個名都覺得好新鮮 所以一定要嗌嚟食啦， 呢個 羊冷 好特別佢個面係用 麵包糠冚住，好香口， 佢四塊肉都係有唔同嘅生熟度 容易切開， 食落去啲羊肉唔騷㗎啱曬 兩個人嗌兩份主食啱啱好，可以試到人哋嘅嘢 藍戀花藍莓梳打 一杯甘夢幻嘅嘢飲，唔係間間西餐廳都有㗎 佢用藍莓再配合 薄荷 調製而成，味道 啱曬少女心 咸檸啤， 呢個應該算係而家最新潮嘅啤酒， 佢鹹嘅同埋檸檬嘅味道好重酒嘅比例比較少 我知道元朗向來都有好多隱世嘅西餐廳 兩個人埋單都好平 500蚊都唔使有機會會再嚟㗎 
ok	豐富下午茶 啱啱開完會 五點鐘嘅時間經過元氣 見到有下午茶 不如食埋當夜晚啦~~ 個餐牌主要有ABC三類:  A:  壽司盛: 一客通常有五件, 視乎你鍾意邊款 B : 小食 : 每段時間推出嘅小食都唔同 今次有炸薯餅 芝士波 同天婦羅 C: 輕食 : 有燉蛋 烏冬或者甜品蛋糕  我自己就揀咗1D, 2A ,3A ,  再加左兩碟三文魚同油甘魚刺身   啲侍應做嘢都好快手 好快就上嚟  壽司五件 最愛都係三文魚火炙壽司 入口好有油份 其他就不過不失 周打魚湯薯餅比較失色咗啲 味道唔係好突出 只係食到好creamy嘅感覺 同埋唔係好香口 燉蛋就維持返一貫嘅水準 都係幾好食嘅 好滑好香蛋味 每次嚟到必叫  兩碟刺身令我有啲失望 因為三文魚係唔肥嘅 食落感覺好乾 冇乜色澤咁  油甘魚亦都係麻麻地好食 有少少腥 我覺得下次你食下午茶最好真係叫茶餐嘅嘢 刺身一碟$42我覺得收費有啲貴 都係食多兩件壽司好啲 
cry	食物唔新鮮而且服務態度極差 一入到餐廳，老闆安排好我地坐位就興奮咁介紹menu，然後我地叫左兩個餐。  等餐時，為我地奉上餐包，據講自家製。熱辣辣餐包加上自家蒜蓉牛油，好味👍🏻  然後我地兩個餐頭盤分別叫煎帶子同磨菇田螺，味道都可以。  餐湯我地都叫左龍蝦湯，有驚喜啊，夠濃夠鮮甜，而且又唔會太咸，龍蝦肉仲好爽甜添！  食完以上食物，滿心歡喜咁期待主菜，點知先係中伏既開始🤮  我地分別叫左個黑毛豬同加左$200要1.5磅龍蝦。 本身想要+$100/1磅龍蝦，但佢話賣淨得半邊，所以我地就照加$200要1.5磅。 個黑毛豬黎到，我有少少嫌佢太生，食落不過不失咁，再食埋伴碟既薯蓉，一食 「益」既！🤮  咁我地為免影響餐廳同其他食客，就細細聲同佢講，點知佢成碟收走我，當時我地食左一舊豬，但佢竟然成碟收走！咁佢收走得，我就期望佢換碟新既比我，我點知佢係廚房對我碟野做咩。點知佢用細碟裝返淨左既豬比我⋯⋯其實已經感覺好差，不過算啦 老細話試返唔係「益」係太多牛油姐，佢真係當我戇框框... 然後再食龍蝦⋯⋯ 我地食一邊無問題，一邊係梅既，咁我地又同老細講，佢又收走，試完出黎話唔係梅，只係好似人咁，人人體質唔同⋯⋯ 又話無理由一邊有事一邊無事，我話懷疑係兩邊唔同龍蝦，佢話我屈佢就開始發脾氣！又話自己做左十幾年唔會呃人 跟住好唔情願咁話換返半邊比我 點知再上仲衰！更梅！而且水汪汪咁，明明燒嫁喎！而且我有理由相信係賣淨果半邊 然後再同老細講，都係梅！佢就即刻收走話「得啦，呢個餐唔收你錢！」然後即刻收晒啲野，擺明趕我地走 仲要堅持話岩岩個龍蝦係同一隻，係垃圾桶拎返出黎比我地睇，喂 衛生少少好無🤮  仲要西口西面咁，咁我地都即刻賣單走，但佢都好小家，明明我地仲有甜品（都無打算食啦）但佢問都無問我地一句  講真一個餐都唔平，龍蝦都要另+$200，姐係一個餐未加一都成$700 ，真係一啲都唔值得，食物質素都差，但服務態度更差！
smile	大澳蝦膏炒飯 難得入嚟但係我當然想食返一啲地道菜式啦 一嚟到就已經見到好多海產同埋蝦醬蝦膏等等嘅食材，一路行入去見到好多茶餐廳都有蝦醬炒飯,所以一於決定試吓 唔打唔撞入咗去金培茶餐廳，老闆娘好熱心介紹食物，炆魚飯係鋪頭最多人叫嘅 ，但可惜朋友唔太喜歡食魚 ，所以都係一條心叫咗蝦膏炒飯 $50 蝦膏炒飯分量十足，飯入面有蟹柳；魷魚；蝦仔 飯炒得乾身但唔會太硬，味道濃郁得來唔會太咸非常好食 由於一行三人只叫一碟飯唔太好，所以另外叫咗1份$10 奶醬多，上碟時熱辣辣所以都唔錯  
ok	終於食到啦 50碟🍚🍚🍚 好耐之前已經聽過100碟 🥢🥢🥢🥢🥢🥢🥢🥢  不過嗰時諗咁多點食呀 而加推出左50碟🍚正呀 6至8個人 好易約到🥰✌🏻  830準時上菜👏🏼👏🏼分二層 有涼拌/ 冷盤/ 熱食/包點/甜品  起筷🍜太多嘢食啦 所以影左個menu大家睇  最終就梗系食唔曬啦😂😂😂不過我比8分呀 環境 服務 食物都好好呀 飲品仲做緊買一送一  如果要寫呢個餐🥂要3日前訂呀😬😬 佢每日serve 4席咖咋 事前要比定$1000做deposit 成個餐$3140左右 有二個房📍如果夠人食 可以一試呀😉😉 
cry	今時今日 話說有朋友在當區居住, 相約到此食店晚飯. 好喇...去到咁見到佢有些套餐, 大約係有幾個固定既菜, 跟住自己可以揀幾個咁啦! 咁就打算叫一個套餐再加其他野喇. 點知一問下, 起碼有過半數既菜, 唔係話冇貨, 就係話冇做!! 有個亞姐仲話, 佢地其實都想唔做套餐架喇!! (咁你又大大個菜牌放係門口, 連檯上都有呢個套餐既介紹喎!!) 咁好啦, 都算喇... 叫佢有既就算, 聞說佢地既燒雞造得不錯, 咁又叫半隻一試, 點知等下又等....等下又等, 都仲未來到, 嘩....其他野食完喇喎... 仲未到, 再發現隔離檯客, 後過我地入來, 但都有燒雞食喎!! 仲食佐成半喇!! 咁去問d亞姐, 又話燒雞係要等, 要師傅即做, 咁點解人地後來都有得食, 我地未有呢? 又唔答你, 行佐去, 最後我地取消佐佢叫埋單, 仲要死不認落漏單, 態度差得很... 點都唔會再幫襯佢囉, 貼錢買難受... 
smile	【嚟大蕃薯不一定食蕃薯！】 今晚同屋企人打算食西餐，近近地去粉嶺聯和墟大蕃薯！雖然佢係出名食蕃薯，但係亦都有好多款西餐選擇～ 🔹 芥蜜脆皮原隻鹹豬手配薯菜  $158  餐湯係胡蘿蔔忌廉湯，雖然外貌全橙色，但係又唔係太重胡蘿蔔味，湯質地較稠密，飽肚感會上升。 豬手原隻呈上，皮脆肉厚，外層嘅肉都好有口感，肉質有少少偏靱，而且近骨位有少少臊味，個人不太喜歡呢隻味，所以較近骨位置嘅肉就無食到。芥蜜醬似蜜糖汁，甜味重啲。 夾埋酸菜一齊食，咁就唔會怕太膩。   🔹炭燒8oz 安格斯肉眼扒  $178  除咗叫16oz之外，8oz都係發Gor嚟到呢間必點菜式，厚身但肉嫩，五成熟剛剛好，唔會有好多血水，發Gor表示好juicy！值得encore！ 📍大蕃薯 粉嶺聯和墟聯昌街7號地舖 ． ． 環境分數：7/10 食物分數：7/10 Encore分數：7/10
ok	伏中伏我系比劣評🤬🤬🤬唔系Ok一般🤬🤬🤬🤬🤬 今日同仔系沙田禾輋商場試呢間叫樂天廚房 我極中e食海南雞反 甘我地叫左2個 賣相都幾好 好正常  一試飯先 唔太香一般般啦⋯⋯ 試雞一啖鞋到呢⋯⋯甘個經理經過我張枱 我：我就話D雞好鞋  經理：我地D雞冇打激素所以啲雞咁鞋而且D雞糸惠州泥 我為有唔食，真系超鞋兼有渣😒 我另外叫過一份下午茶 正常火腿通粉＋火腿煎蛋＋牛乳多士 賣相一樣正常 块多士凍既😒煎蛋好似鼻涕甘又系凍既😒火退都系凍⋯⋯仲衰過大xx、大快x、x心 唯獨是火腿通粉係好食嘅 唔會再泥食🤬🤬🤬🤬🤬 
cry	味道太濃, 上菜太慢 平時經過見佢夜晚都幾多人, 見唔係等好耐就試下啦. 佢既串燒唔算貴, 不過就有機會坐街邊, 都可以叫有風味既. 不過ORDER左十幾串, 差唔多食2個鐘, 食一串又等......食一串又等.........好似等補給甘, 燒唔切, 真係食到無引...... 燒粟米 - 加上一大塊牛油, 真係好好食  燒豬花腩 - 切得太薄了, 無口感又無肉味 汁燒牛仔骨 - 得一片(4舊骨), 賣$38/份, 真係好貴, 而且太乾了 三重芝士雞肉腸 - 即係廚師腸, 加好多"芝士", 不過唔係多似芝士味 原條茄子 - 呢個唔錯  冰火煙肉荔枝 - 先把煙肉燒好, 再包荔枝 食第一啖, 咸咸甜甜甘, 好特別 不過諗深一層, 個廚師對手係甘掂生野 (未煮食物), 甘邊個包粒荔枝落去呢???  燒車厘茄 - 幾好食 燒墨魚丸 - 係切開一半的墨魚丸, 都OK啦 全部野食其實係先水煮, 再燒一燒, 然後灑上"味道", 全部串燒都係同一隻味!!!  食左十幾串, "味道"大於一切, 無曬食物的味道.  而且全部人手落單, 廚房燒一碟出黎, 慢慢對單, 再上檯, 完全無效率, 十分慢, 仲係甘漏單.  浪費時間之外, 仲失去客人的信心, 眼見其他食客都嬲嬲豬, 可惜! 
smile	食物質素幾好價錢又唔貴 今次係小弟等一次寫食評!當然會有呢樣講個樣! 事關香港放徦既時候真係無咩地方好去！ 所以係weekend同女朋友就去左長洲玩下食下野Relax下! 到左夜晚當然要食個海鮮大餐先對得住自己! 平時既話都要行去東堤個面既海鮮擋食！ 不過今次就行去街市方向個面既海鮮檔! 行到呢面既第一眼就見到好多個海鮮既缸！正因為見到啲海鮮全部都識郁唔係死既所以就入左呢間海龍王海鮮大排擋！一坐低既時候就巳經有茶水！哥仔就講想食咩海鮮又去海鮮玻璃缸到睇!經過一連串既你有你講我有我講之後就叫左六個餸！  1）椒鹽瀨尿蝦 味道好正！辣辣地又唔會太咸！ 最好既係蝦既size有番甘上下! 有肉唔係水.  2) 薑蔥炒蟹 因為而家係蟹季既關係!所以食蟹都平啲! 蟹好鮮甜有口感!唔係得啲死感既味!幾好幾好!  3)清蒸本地龍蝦 我唔識分本唔本地既龍蝦！呢個係店員推薦！ 食落有咬口唔會蒸得太過！鮮甜有味！ 最重要係老闆娘話我地知龍蝦個鬚都食得仲教我地點食！食落真係100分！個鬚仲好食過肉！屈機！  4）清蒸海方利 呢個又係店員推介既海魚！仲話有錢都食唔到！ 甘岩今日老闆見到呢條魚又買左返黎所以強推！ 食起上黎鮮得黎又滑！蒸得岩岩又唔會過老！ 個口感同斑產唔多！  5）上湯菜芯 呢個味道還好無咩特別！  6）蒜蓉粉絲蒸蟶子王 呢個係今餐有啲唔開心既餸 因為無乜粉絲！但食落都係好鮮甜！
ok	良心食肆 比起開業既時候，人流少左好多，而家唔使等位直接入座。店舖寬敝舒適，座位間都隔得遠，但要自己Serve自己，於收銀處買飛仔，自己搵位，等叫號取餐，係快餐店既運作模式。 叫左個牛肉配蛋包飯伴和風咖哩汁，可跟餐或者散叫，個蛋包飯亦可轉其他汁，跟餐有前菜同幾款生果汽水選擇。蛋包飯外貌同味道正常，牛肉夠淋身，而份量足夠，但無蛋香味，咖哩汁亦無特別(雖知日式咖哩飯既咖哩汁先係精髓所在)。驚喜位反而係個湯，湯味好香，雞肉亦好滑喎！ 知道佢有聘請聽障人士，屬於良心企業，呢點都要大力支持！
cry	從來未食咁差的 星期日吳想煮飯，老公話想食扒，所以上 Openrice 搵下，見倒呢間有幾百個好評，諗住應該可以啦，咁6點網上訂位，訂左6:45三位，馬上開車出去，我同阿女6:30已經到左，老公去泊車。  當時已經有好幾枱食緊，我開始睇餐排，見二人餐幾多野食，比散叫平d , 所以叫左一個二人餐再加「招牌德國咸猪手」。  好快就有得食 ， 首先來了三個餐湯，係粟米湯，但好水的，吳係忌廉粟米湯果種，而且仲有好明顯粟米皮，飲落好怪，甜味似加糖做出來，跟著仲有三塊蒜蓉包，我一口咬落去，咬吳開好淋，好似放左幾日咁，又無蒜蓉味，老公立即掉左，我就本住吳浪費食物，放湯浸淋食左。  跟著個套餐小食選左煙肉酸忌廉薯條，佢個酸忌廉係無味既，仲比左好多，我地撥開只食薯條。  之後網上訂位送小食，我選了炸魷魚圈，一來到已經凍既，有4塊，一口咬落去，果個魷魚，梅的，完全吳知食緊咩。  主菜點左牛扒，好多根，吳值200幾囉！  另外一個帶子意粉，係呢個叫做正常少少！  最後來個招牌咸猪手，真想講粗口，佢將猪手煲完湯，淋晒，之後去炸定焗，d皮黑晒，好似炸了幾次，上枱時已經切開晒一件件，睇見你都吳想食，最後食淨好多肉，因為太難食😓  跟著叫餐飲，餐包的都無咩選擇，最後加11蚊選凍特濃朱古力，又伏，沒有朱古力味，只有甜味😖  最好兩個甜品，tiramisu 好d , 正常味。阿女個cheese cake 都係難食 😭  我自問對食物吳大要求，但呢餐咁既質素，要成 $747 蚊，真係不值。  吳明點解會有300個好評囉 😤😤😤😤  
smile	[大圍] 為了鹹豬手再來  初初開業同家人黎食 好食又實惠 對於大圍工業村有個咁的地方真係驚為天人 所以今次家庭聚會都揀返呢個地方 但原來而家唔開放出面 無咁chill 同舒服  Snacks: 脆炸魷魚圈配沙律醬 $35  香脆燕麥紫薯丸 $35   法式薯條配黑松露醬 $48 呢個個份量比上次少左好多 有點失望  Salad: 田園風味沙律 $48  義大利水牛芝士蕃茄沙律 $58  煙燻三文魚青瓜沙律 $68  Pizza: 義大利辣肉腸薄餅 $108  煙燻三文魚青芥末薄餅 $108  美式夏威夷薄餅 $108  幾款pizza 個賣相都一樣 因為面頭都有好多芝士 真係好滿足 不過賣相可以更好  Pasta︰ 卡邦尼意粉伴溫泉蛋 $98  黑松露野菌忌廉汁闊條麵 $108  香辣肉絲欖油意粉 $98 呢個比較普通 唯一呢個無encore  菠菜雜菌意大利介子雲吞 $118 呢個都好食 12個人都分到一人一粒的 不過人多所以無encore  Main︰ 招牌銅鑼灣第一脆爆鹹豬手 $208 大家食都覺得比上次咸左 有點少失望 但外皮仍然係好脆好食的 可能個調味一時時有落差啦 同埋個椰菜份量多D會更好  至於Pizza 同Pasta 都係有水準的 我地叫的份量仲打孖上 一人都唔洗$200 人流同初開業當然唔一樣 但質素都算仲保持到的
ok	咖啡一般，勝在環境 星期日見天氣好，同男朋友黎半山慢活一下，行都咁上下，見呢間cafe環境唔錯，坐低叫杯咖啡慢慢嘆下  環境十分好，喺中環搭自動扶手電梯，15分鐘左右去到，屬於中半山，主要都係外國人幫襯。裝修充滿歐美風格，店外有五六張枱仔。 天氣勁好，涼涼地，有啲太陽，坐喺外面飲咖啡，感覺好似去左歐洲渡假咁 我叫左一杯熱cappucino，男朋友就叫左一杯熱alomnd cappucino ，加埋$90，其實幾貴下，真係半山價。 Cappucino味道真係好普通，啲奶唔夠滑，咖啡味都好普通 熱almond cappucino，賣相ok，但味道都係一般，都係無乜好香既咖啡味，而且愈飲愈甜 講真，咖啡就真係好普通，勝在環境ok，服務都好好
cry	懷疑隔夜痴飯:< 買過幾次呢間既痴飯, 都覺得幾好食, 但係.. 今朝早返工7點半經過鋪頭買左一個, 完全唔對路!!!呢個懷疑係之前賣剩, 懷疑隔過夜既!!😡 1. 我放係返工袋入面, 坐左10分鐘車返到公司, 打開個袋即刻聞到一陣酸叔味!! 2. 打開個痴飯好近咁聞反而無咁大陣味, 我一咬左一啖, 雖然仲係熱辣辣, 但d糯米飯又硬又乾🤮 3. 之前買過幾次店員都係鐵箱內拎俾我既,但今朝我見佢本來想面向個鐵箱拎, 然後突然轉身係個保溫膠箱拎左呢個懷疑隔夜既俾我!! 我平時都係街坊有幫襯開, 但今次對呢間鋪真係好失望!! 間鋪本來都係食物做得好, 街坊支持先可以由一間小店做到開分店, 但係依家賣d咁既質素既食物俾人, 有無搞錯丫???!!!! 
smile	滿意晚餐 之前生日飯去過TIPSY已經覺得食物同環境都好好 一直有FOLLOW佢地嘅FB PAGE 見到佢地POST有 ＄178 生蠔再加多兩杯白酒SET， 即刻BOOK位再去過～ 嚟到先知原來仲有happy hour 同埋酒鬼free flow set 未開始食心裡已經默默PLAN定下次約會要再返嚟  4 Stella Maris Oysters & 2 Glasses of White Wine 白酒清甜易入口 蠔肉肥美爽口， 海水味鮮 味道濃郁，層次分明 兩樣簡直就係絕配！ Spanish Red Prawn 上次嚟見到隔籬檯食已經好想試 今次一定要還返個心願呀！   即場用火槍燒用清酒同麻油醃過嘅紅蝦 用嚟提昇蝦肉鮮味 蝦肉爽甜 食嘅時候流D蝦膏出嚟撈埋脆脆一齊食 賣相， 口感同味道都一流 Crab Meat Salad 蔬菜非常新鮮， 配上無花果一齊食 清新解膩 M6 Ribeye 肉質嫩滑， 牛味十足 食肉獸一定鍾意！ 建議 MEDIUM 就剛好了～ Sea Urchin Pasta with Flying Fish Roe and Femel Foam  是呃LIKE菜色嗎？ 點解可以咁靚  海膽醬汁超濃， 配上彈牙意粉 仲有飛魚子醬令味道再提昇 食到LAM LAM脷 雖然話埋單過千 但SERVICE同環境都好好，  餐廳唔太多人， 坐得舒服又唔會嘈吵 同朋友兩個都食得好滿意 間中一餐半餐無咩所謂啦～  
ok	肚餓 果次開完會肚餓, 泊低架車近近地就不如嚮附近食個老麥先返屋企啦 見倒有個巨無霸餐做特價, 岩晒我哩 D 草根啦! 因為太夜唔想飲可樂, 不如飲雀O 啦, 叫完拍八達通果刻先知要加錢, 甘都得? 個包平平無奇, 而薯條就唔熱但算幾脆, 可能硬左, 講真真係麻麻地喇 不過 $2x 食個宵夜, 算係甘啦, 但係甘既質素我過對面街食碗雲吞麵好過 lu 
cry	不論係食物定服務都係極差的餐廳 野食水準好差, d滷水野完成唔入味 滷水豆腐冇味, 冇味係指又冇滷水味又冇豆味, 又唔滑; 另外d鵝腸都係一d味都冇 好似白烚咁; d菜紅又油到爆 不過令我地最嬲既都係果到d阿姐既服務態度 我地企左係門口見冇位就企係度等 等左大概5分鐘都冇人o黎問我地幾位/幫我地安排 包括企住隔離既老闆娘 到終於有位我地一坐低 上一枱客d碗碗碟碟完全冇人o黎收, 我地揮左勁耐手都冇人理 仲要有個阿姐係望到我地叫佢 但都唔so我地 成日係度係廚房出出入入 扮好忙咁 總之就係唔幫我地執野 最後我地等左差唔到成10分鐘先有人o黎執枱 之後我地叫左個滷水拼盤 食食下有個阿姐冇啦啦又攞多碟滷水拼盤o黎問我地係唔係叫左個拼盤 佢見到我地枱上已經有一碟係度 之後勁急速咁轉身走返去廚房, 點知就係因為佢太急速 d汁一野倒晒落o黎 好彩我縮得快 如果唔係就成腳都係滷水汁 個阿姐仲要唔say sorry 到最後我地差唔多食完 我地壺茶就o黎飲完 所以我地就好大聲咁叫左係隔離枱執緊枱o既阿姐幫我地加水 個阿姐哦左一聲應我地 點知佢執完枱又走去冇野搵野o黎做 係咁執下d一乾淨o既碗碟呀, 行黎行去咁 等左成5分鐘個阿姐都冇返o黎幫我地加水 我爸爸嬲起上o黎拎住個茶壺出去搵第2個阿姐幫我地加水 同時就大大聲鬧頭先話會幫我地既阿姐 點知佢sorry都唔講聲之餘 仲要好似好不忿咁望住我爸 食完今次之後真係以後都唔會再去食 比錢請我去食我都唔會去食 費事食到一肚氣 
smile	地道，好食！ 同老公撐檯腳，試食呢間由韓國大媽主理既韓國菜。無失望！雖然鋪頭位於一個角落度，不過值得特登走嚟一趟。  偷聽到阿珠媽介紹，入面啲廚師全部都係韓國人，絕無欺場。裝修好普通，不過做街坊生意都算係咁。我地無食燒烤，不過附近檯檯都燒，下次都要嚟試吓。 泡菜炒豬肉  醬油蟹 味道平均，醬油香無蓋過蟹既香味 牛肋骨 帶甜，牛有蘿蔔甜味，蘿蔔有牛肉香味，份量勁多 炒粉絲：送既 味道平均，芝麻香得嚟唔會太嗆 新鮮泡菜：送既 係韓國以外食過最好食既  全餐無失望，推介！ 
ok	沒有想像中好食😿 星期五放工同同事食飯，未試過呢間就去試下啦，  kale salad $58  賣相和味道ok la~~ 意式肉丸配鮮茄醬 $58 普通，同某伽俬店嘅差不多，價錢就。。。  露筍火腿招牌忌廉寬條面 $84 呢個不過不失，汁夠creamy 同厚。都可以一試。 海鮮招牌橄欖油意粉 $88 賣相麻麻地，就咁炒埋一碟，食落，好淡味，以為可以食到啲啲嘅蒜香，點知係冇，意粉又太淋，配料和意粉嘅味道不能融為一体，各有各味，有啲失望。  自選pizza，係呢間店嘅特色，$98包三款toppings  ，伹略嫌toppings 小了點。如果想食有自己鐘意toppings and 醬底嘅pizza，可以試下。 香脆焗薯粒 $48 呢個係最好味嘅一個喇，夠脆夠熱，份量亦多。 
cry	變 以往係何文田某著名學院上完堂都會同同學們步行到山下面嘅華苑食酸辣湯，餃子同酥餅，適逢又到星期二，咁就不如重拾舊歡啦 一去到，個餐牌真係震驚幾百萬人 我係指個價錢 小小嘅酥餅已經加到多過一盒排骨飯 雖然想重拾舊歡，但係真係叫唔落去🤦🏻‍♀️ 最後叫咗京蔥羊肉餃面，因怕食剩餃會太飽影響表現 個面一嚟到，我都嚇一嚇，比以往嘅份量細一大截😨，不論係面同餃子 餃子皮太厚，食落口好似未煮熟咁，京蔥太老，就算切細咗都啖啖痴牙 面條唔彈牙 上湯好似清水加豉油 牆上貼滿咗大大小小嘅剪報，大部分都寫住店主勇於創新試新菜，但係，於我而言，創新無罪，但希望店主毋忘初衷，做好餃子吧  仲要    真係食唔飽🤦🏻‍♀️
smile	意外驚喜的日本餐 一家人食飯，黃大仙黎講呢間真係算唔錯！首先冷盤－黑松露凍蕃茄沙律，呢個幾好食，重點除左黑松露之外，凍蕃茄味道幾好。   之後叫左5點刺身盛，味道好鮮，好鍾意大蝦同油甘魚  另外仲有個 mini 手卷，一口放入口，好味道！  呢個鰻魚牛油果卷真心好食，好大舊，一人一兩舊岩岩好，而且個鰻魚好厚！！！  日本米茄子幾有特色，平時日本店好少見有呢個菜色，但食落唔錯！  來到早食，叫左白咖哩烏東，來到白色一碗，第一眼係傻眼了  但當撈雲之後，味道一流，濃濃的餸埋炸雞，夾！  另一個主食，叫左櫻花蝦泡飯，賣相好吸引，  倒d湯落去，拌飯，很好食。有蝦有帶子！  最後甜品，叫左兩個雪糕 share，最愛仍是小丸子糯米糍！  呢杯是濃濃的咖啡，好有創意倒落牛奶雪糕，有驚喜！ 其實我已經黎過食幾次，呢度食物真係唔錯， 今次特別叫左d唔同ge食物試下，估唔到仍然有意外驚喜！ 
ok	慈雲山大大塊豬扒 今日放假就約咗朋友係佢屋企附近食個期待左好耐嘅午餐 再順便上佢屋企玩 由朋友帶路 好快就揾到呢間隱世茶記 不過原來一直住係附近既朋友都無食過  一坐底我地就毫不猶豫咁叫左2個馳名豬扒麵 朋友叫熱檸茶 我就叫凍檸茶 飲品就冇乜特別 塊豬扒真係超大塊 有成個碗咁大 小店都好體貼咁預先用剪刀將豬扒分成幾小塊先上枱 賣相唔差 豬扒煎炸得微焦 好香脆但係又不失肉汁 咬落去夠厚身又鬆軟 不過個麵底就好普通 有d失色   呢間茶記門口對岀有幾張枱有好多阿叔係度打躉 附近又有人食煙 衛生環境一般 印象就唔係咁好 
cry	只此一次 上環好似好多野食，呢間食上海野嘅應該唔會中伏掛。 舖內環境正常，但7點幾嘅時間無乜人食，其他食客都係遊客，睇黎做開遊客生意。 叫左雲吞雞，小籠包。 雲吞雞可以叫一人份量，雲吞黎講無咩特別，就係菜同肉包埋，皮厚，有粒仲爛左。個湯，好味精嘅感覺。雞，普通到我唔記得。 小籠包，以為招牌菜，個皮厚過雲吞皮咁濟，肉就細粒左啲。 仲有個奶茶，明明叫左少甜，成杯都係糖水⋯加左兩杯水先溝返淡 所有食物都無特別嘅情況下，唔推介黎食 
smile	泰國風味泰國餐 金泰園位於長發商場5樓，餐廳明亮光潔，裝修設計又細緻，坐得舒服。 海南雞，雞肉被爽肉滑，值得一讚嘅係雞肉已經去咗骨，雞肉嫰滑充滿彈性，而且充滿光澤，泰式醬酸甜辣到恰到好處，配上新鮮嘅香油雞飯非常好味。 泰式炒金邊粉，吵得非常嘢未，調味亦不會泰濃，食完唔會覺得口渴，而且油份也沒有想像中的那麼多，還有其他蔬菜等等，充滿泰式風味，分量充足，夠晒鑊氣，十分之出色。 鹹魚炒芥蘭啊，炒得好惹味，充滿鹹魚嘅香氣，芥蘭翠綠，入口爽脆，充滿鑊氣，果然係必食推介 燒羊架，分量出奇的多，真的太抵食了，羊架充滿樣嘅蘇味，而且10分入味，肉質軟身，肉質唔會過肥或者過瘦，恰到好處，一啖肉一啖咁食，零舍開胃，配上特製嘅泰式醬汁， 10分有泰國風味。 肉碎生菜包，食泰國嘢就梗係啲食㗎啦，生菜新鮮就梗係不在話下啦，肉碎辣辣地，真係越食越辣，份量都好多，一碟生菜都唔夠呀⋯⋯ 蒜蓉包，唔好睇佢四四方方平平無奇，一上枱就洋溢着牛油嘅香味，食落口外脆內軟，再加上牛油嘅香氣，一食真係滋味無窮啊！ 椰汁冰，夠晒冰凍，龍龍嘅椰汁香氣，椰汁10分滋味，原本要減肥嘅我，我唔理得咁多啦。 
ok	What’s easy way to gain more quality life   地方比較難搵, 但可以接受, 舊式工業區 呢點我體諒,環境感覺不過不失, 門面都做得幾企理, 眼見有好多board game .感覺似係想打造cafe吸人流~ 因為始終觀塘工業區除左返工一族 真係好少會尊登去呢d地方搵野食, 咁食物質素還可以啦 呢個價錢有少少貴, 飲品反而幾好,茶底做得唔錯~比起其他出名品牌更好! 整體感覺:  或者如果for女仔黎打卡~玩下board game 都唔差既! 價錢可以再優惠返d會更好! 始終工業區真係要吸客流就要諗下優惠~
cry	難以置信咁既服務質素😤 完全唔掂，今日假期諗住開開心心食餐飯，幫襯左葵盛東間明星酒家，龍蝦做緊特價，叫左2隻試，來到勁失望，2隻龍蝦開邊， 出到來竟然有隻差咁遠，叫人過來睇，個短髮女經理開初唔肯過來，擾攘左一陣先過來，跟住講係咁嫁，開出來係咁差咁多，正常嫁，我話點都砌唔出係同一隻喎，我要求換一隻啦，佢答我買曬啦，特價多人叫冇啦，我話唔會麻，我想換過隻姐，搞到最後佢話最多取消果隻，然後啦啦聲夾走左隻畸形龍蝦，咁既態度？博大霧博唔到，仲要惡過人？我要求一隻平均正常既份量食物姐，我俾錢嫁喎，唔俾呃仲要俾人發返脾氣轉頭？ 幾時個世界做客做到咁委屈？希望佢地公司好好教導d員工，做經理都咁態度，姐係去幫襯要預俾人搵笨？係要放到咁呃人都放好d,唔好咁明顯啦，自己睇下差幾遠，要換又話買曬，隔離枱叫又有，我唔肯俾錢呀？咁既態度真係好過分囉，我會叫曬親朋戚友唔好來，以後拒絕幫襯呃人寺😤 
smile	炸雞好好食👍🏾 之前同屋企人去韓國食炸雞，覺得好好食。係大埔廣場見到尼間韓食cafe就試下~佢有7款炸雞揀，仲送一杯凍飲。今次我就揀左F2A調味辣炸雞送一杯細啤~啲辣味同韓國嘅差唔多，😋甜甜哋辣辣哋,炸雞都好脆好香。價錢都ok 百幾蚊就一份炸雞 大概12隻 個有野飲送 我一個人都食唔晒🤭咁下次就唔洗去到尖沙咀挨貴炸雞👍🏾仲可以一家人叫外賣食 同班好姊妹打卡添 加上佢地嘅款式都幾多下 有紫菜卷 湯飯 石鍋飯 大家可以試下👍🏾👍🏾 
ok	選擇多 但份量較少 原來屋企附近開咗間新嘅日式餐廳，唔係朋友講都冇發現到。於是就同朋友一齊去試下。 以日式餐廳嚟講，食物選擇種類都算頗多，所以都睇咗一段時間先落到單。  自選拉麵魚生飯定食 呢個定食有得揀唔同拉麵同埋魚生飯。而今次就配撘左和風醬油拉麵同蒲燒鰻魚飯。 拉麵嘅湯底尚算濃郁，拉麵嘅軟硬適中。而鰻魚都幾新鮮，食落好有鮮味。不過兩碗嘅份量都偏小，食完都唔算太飽。  如果下次會再食，會考慮分開嗌一碗拉麵同一碗飯，價錢差唔多，但份量會比較多。
cry	冇下次，3點坐低3點半趕人走 3：00坐低開始點菜。下午茶特價野食蠔皇鮮竹卷唔好食。奶皇包漏左單。老豆話蝦餃d蝦唔夠鮮。  3：25未食完已經有夥記問野食齊未要唔要幫手跟下，齊左野食可以幫手埋單。開頭以為酒樓咁好服務係咪想博貼士？  之後發現每數分鐘就轉人過黎問埋得單未？  3：40分黎左個黑面阿姐話佢要check我地張抬既火鍋爐，擺明趕客做晚市。企係你側邊唔走迫走你。  價錢方便，酒樓下午茶大點廿幾蚊碟，算正路。  PS. 唔介意俾幾百蚊飲茶趕過食快餐既可以挑戰下。 
smile	special moment 餐廳面積唔係好大，但勝在裝飾有特色，有好多台式元素，尤其係台灣本土插畫招牌等等，增加趣味  餐單上一面係食品一面係飲品，全部都係台式菜 對於女仔嚟講今日唔係好 肚餓。  點咗小碗魯肉飯，但上枱時一啲都唔小碗，滿滿一大飯碗! 魯肉好入味，送飯一流，仲有半隻滷蛋，正 鹽酥雞排夠香脆，而且無乜油膩感，難得! 仲夠大份，雞肉保持到柔嫩唔dry，抵讚! 要圓滿呢一餐，當然唔少得台式飲品: 珍奶~ 大大杯，茉香更好味，珍珠煙韌有口感，飲品更加有得貼心地按個人口味揀甜度冰度，very good👍 鍾意食台灣嘢嘅朋友可以一試  食完之後再去打排球。 
ok	九龍塘最抵食嘅餐廳 大學canteen出名平同款式多眾人皆知㗎喇，今日嚟到cityu揾朋友，見早到咗仲有時間就去canteen食個飯先 , 呢到canteen好大，中餐燒味焗飯西餐應有盡有，價錢亦好平，平均係20幾蚊左右，我叫左個雙餸飯套餐，24蚊連野飲 雙餸飯有八款揀，總有一款岩你 呢到餐具要係canteen大約中間位置有個自助吧自己攞， 水都係喺嗰度斟水嘅 我就揀咗粟米魚柳同四季豆，飲品就要熱檸蜜 熱檸蜜甜甜地好潤喉，飲完喉嚨好舒服  野食就真係好麻麻，栗米魚柳唔脆而且唔夠熱， 欖菜四季豆太淋，而且應該冇炒過，只屬可以放入口嘅程度 不過考慮埋價錢因素我覺得可接受  
cry	不會再試 同老婆食午餐，人唔多唔洗等位。 好耐之前都有去食過，起碼覺得可以接受，但今次既質數真係差左好多 叫左個西班牙海鮮飯 正宗既西班牙海鮮飯，飯身會比較硬，我明白可能要迎合亞洲人口味會煮得比較淋。但佢地可以將個飯煮到直頭係爛，比茶餐廳煮得更差！超難食！寧願比白飯我都重好D 海鮮方面都一般，帶子幾大隻但旁邊既肉枕都未起，可以睇得到出品比較求其. 無記錯既話係120蚊左右(未計加一)  兩個人二百幾埋單，應該唔會再去食了 
smile	泰式晚餐@黄埔  同屋企人去咗黃埔Aeon 行街， 晚飯時間去咗隻船對面嘅時尚坊， 好似新開咗一間泰國餐廳。 新年之後都冇食泰國嘢一於入去試吓。  餐牌都好大張。。 簡單裝修都有泰式嘅風情， 平日夜晚似乎幾多街坊嚟捧場。我们点了《泰式二人套餐》$338加咗個 《泰式海南雞飯》$62   強烈嘅酸和辣， 帶出各款凍海鮮的鮮味! 海鮮包括魷魚，蝦 ，青口。 粉絲幼細，爽口， 夾雜著各款海鮮鮮味同泰式香料，辣汁， 非常惹味刺激！ 好啱鍾意泰式辣沙律嘅朋友。   炸蝦餅比較遜色，腍身同粉多。 香茅雞翼不過不失，熱辣辣， 外皮香脆。  用咗傳統嘅 中通熱鍋， keep住熱辣辣嘅冬蔭公湯， 非常滋味。 酸度和辣度調教得唔錯， 香料材料十足， 越飲越上癮！   羊架先用好似 香茅定南乳嘅味道醃製， 肉質唔算太乾，燒出嚟嘅味道頗為特別， 仲掩蓋了羊羶味， 配上泰式辣汁 非常惹味！  果然離開了港式凍檸茶嘅味道， 加入青檸， 泰味獨特， 有錫蘭茶葉香味。   雞件數量唔少， 皮爽肉滑， 雞味濃。 附設嘅海南雞醬汁稍為一般。 薑黃飯就只有黃色， 味道和一般白飯無異。  外皮係炸过嘅麵包， 包住都相當硬淨嘅雲呢拿雪糕。 囗感特別， 但外皮已經凍咗所以有啲韌， 配合表面嘅朱古力醬，好 fusion嘅一款甜品。  晚市人流暢旺，持黃埔卡有九折 （ 餐廳晚市有加一）。
ok	得個貴字 其實呢間開左一個月，我都麻麻地鍾意去呢度食，皆因我覺得佢地都幾貴下，唔係話自己食唔起，而係佢地啲野食唔值咁貴😪  呢日因為有啲時間，所以返工前在附近食左飯先返工，當我打開餐牌，揀左好耐先揀到呢個常餐，其實個餐無乜特別🤦‍♀️咁就要收$48，見餐牌好多都唔包野飲，閒閒地加埋杯野飲$6x-$7x🥴  鮮茄濃湯日式蟹柳雜菌稻庭麵 ：個名就好長，不過整體好一般，偏咸！ 吉列豬扒：即叫即炸，都算ok，唔會太油囉🤪 
cry	食物進步不足，仍需努力改善 星期日到藍田食晚餐，本來想去意八，但超爆，係椰林閣唔駛排隊，仲有卡位坐，無計，照入去食啦。 打開餐牌，基本上全部都要50-90元架喇D套餐，甘叫個炒麵都成58元，不如据扒化算一點，雞扒加豬扒再加條腸，有意粉和飯，薯菜選擇，我選了意粉，蒜蓉汁，仲有餐包，忌廉湯包，呢個set只66元其實好抵食下。 來了個忌廉湯夠濃，好味，我仲厸為好求其。餐包一般，不夠熱。等了十分鐘的扒終上場，汁已於上桌前已淋上，其實我比較like上桌時自己淋上去 。但都夠熱，汁好咸，意粉另上會好d,放在一起有好迫的感覺，唔知食扒好定意粉先好，雞扒鞋了，豬扒ok，比雞扒更林同易切開 。意粉又係好林，唔好食，好似仲有層粉係面添，可能意粉質素唔好。條香腸幾好食，雖顏色唔好睇。如果厸据扒來講，唔係好合格吧。但此餐都食得飽。加埋一埋單78元，合理價錢，dinner來講。 
smile	Meat meat 在Hollywood plaza 大部份食肆都好難食，大家樂算係好味有水準，可悲 食肉獸唔要澱粉，要多菜廚房真係比勁多椰菜，好開心呀！我去高級食肆食幾百蚊架steak 叫佢換幾塊菜都唔肯，估唔到大快活服務咁好。雞扒好大塊，係雞脾位似嫩嫩 蒜蓉汁就唔太重蒜味，愛蒜味架我認為可以加多點 Ribs 好大條，但比較乾身，可能焗得比較耐再翻熱，但加些汁先再焗會好好多！ 我係食得曬架，yummy 又飽，仲好抵食添！ 咖啡炸豬扒，好厚呀，正，咖哩汁是日式偏甜
ok	質素平平韓式飯卷  初四咁嘅樣返左工，冇乜餐廳開喎，又唔想食太飽，就試下呢間平時因為貴得驚人而從沒幫襯過嘅韓國舖。 叫左牛肉K-roll，$55，貴過食個飯呀，order完5秒就有，應該係包定。 包得好工整，牛肉份量慷慨，亦都有紅蘿蔔有菜有蛋，樣貌對版。 不過食落冇乜韓式飯卷應有嘅麻油香味，肉亦都醃得有點怪怪的，唔係我鐘意嘅味道。 對唔算肚餓嘅我黎講，都夠飽，肚餓嘅日子就未必夠喇。 總括黎講，覺得一直以黎冇幫襯都係明智嘅選擇。
cry	一般 等左好耐，入到場內原來有很多位，但點都要係門口等待三十至四十五分鐘，點解有位又要人等？等到了樓面只得三個想落單真係要有點耐性！應該無下次了！唔通係香港仔算係屋村所以差啲？ 
smile	一貫的好 耐唔中都會去杏花新城Outlet睇下有咩抵買運動衫同波鞋，今日放假下午又黎一次，三點鐘行到攰攰地又有d肚餓，知道商場樓下有好多間食肆，就落去睇下有乜好野。好開心見到有我喜愛嘅茶木，依間裝修睇黎好舒服、好文青feel。🤗  因為係平日下午，唔駛等即刻有位入座，一個人都可以坐寬敞嘅卡位。之前差唔多次次下午茶都食紅燒牛肉麫，今日想試下新野，叫咗乳香麻醬手撕雞四色麫($58)，下午茶加$7可upgrade特式飲品，揀咗原價$42嘅麻糬紅豆宇治抹茶沙冰。  個四色麪係涼伴，唔止賣相吸引，顏色靚，配料多，食落好清新，麻醬味好香，手撕雞好嫩滑，麫質爽滑，一個字「正」!👍👍  個沙冰都唔錯，紅豆夠淋、抹茶味幾濃，好味呀!😋  已經數唔到食過幾多次茶木，食物水準一貫地好。😍 
ok	ok 老實 其實去流浮山食海鮮好怕被人呃,何況我同老公都係第一次去流浮山,不過之前上網見小桃園應該ok,就入左去啦!!!兩個人唔係食好多野,叫左扇貝(好好味),菜遠魷魚(一般啦),揚州炒飯(老公話好有"獲"氣?)...服務好殷勤好有禮貌,又送湯又送生果,最難得係扇貝無呃錢...埋單都係二百蚊.不過餐牌上差唔多所有野都無寫價錢,除去心理障礙,可以大膽d叫多d海鮮唔怕比人呃... 幾老實, 難得! 
cry	中伏😑  第二次比機會misocool,第一次係鰂魚涌食已經好唔掂,今次比多次機會都係唔得呀 Lunch set兩個餐極度難食,a set叉燒拉麵湯底無味道,叉燒只有數量多,味道過鹹,拉麵太硬,食落口完全唔夾 b set炸雞定食仲伏,全個set最掂係個麵豉湯,但都係沖水沖出黎既味道,雞炸得太乾身,太厚粉,肉質好硬,白飯無飯香,連最基本既澱粉質小小甜味都係無既 呢個價錢仲要咁ge食物質素,真係要改善下 
smile	氣氛不錯的餐廳 今晚想食西餐就去左呢間餐廳食 佢不太起眼所以人流都比較少啊 去到門口就見到佢有得食生蠔 餐廳裝修幾靚 氣氛幾好 見到都有人黎呢到chill下 識合朋友聚會既地方 佢有幾個dinner set包一杯$23野飲 或者加錢轉其他 同埋可以加配其他野 我叫左個餐湯 今日係栗米忌廉湯 都幾creamy都算唔錯 終於都黎主食 叫左個軟殻蟹意粉 原來係配墨魚汁 好黑好黑既墨魚汁 食到成個口都黑色 軟殻蟹都唔錯 不過個麵就鹹左少少 但係配埋蟹肉食都唔錯 另外就係蜆肉意粉 呢個意粉係有少少辣辣地 夠開胃 終意食辣可以試一試呢個啊 蜆肉都唔少 抵食 呢間既份量偏少 所以大食既淨係一個set應該唔夠飽 可以叫多幾樣小食 我地食左兩個意粉 冇叫到其他野 埋單$200幾 都還可以啦 下次可以宵夜時段黎飲番兩杯啊 
ok	油膩啊 同友人食完之後已偷偷blasklist咗佢😐😐 哪! 事先聲明唔係唔好食而係食完之後疴咗4日😭😭 因為真係太oily了😟😟 清咗每個dish之後係shocked😱😱 成'殼'油嘅份量剩咗喺度long吓long吓😰😰 戈時都唔知自己出事 until第二朝😷😷 呢餐最好食係土豆絲同埋桂花冰碗 當土豆係以炒嘅方式去呈現嘅時候 我就超喜歡 戈種爽爽的口感 再有啲肉碎喺裏面穿插 十分惹味👍🏻👍🏻 冰碗超冰涼 桂花味超甜 解膩一級正😎😎 大碗啲會開心啲😂😂 well 其實食物真係okay嘅 但係如果真係再嚟嘅話我要食定一疊吸油紙先🤦🏻‍♀️🤦🏻‍♀️  味道：6.5/10  川之源  四川涼麵 $48  肉末土豆絲 $58  特式炒飯 $78  📍西營盤 
cry	得個樣嘅主題雪糕 呢個雪糕店係Halloween又推出左夜間限定嘅螢光雪糕，不過我就真係唔會再試喇！ 之前係呢頭附近見完客，見到Poster啲雪糕賣相幾靚，就去買個試下。排到去order時，得反pool 排左成3.4個字，咪買杯試下！店員問我要唔要食得紙，要埋囉，即管睇下係咩家科！ 店舖好細，有個bar枱，但只夠4個人用，好好彩我拎完雪糕，咁岩有人走，我就有個位。 上面有個大大粒嘅綿花糖，得糖味同燶味 而雪糕上面戈3個動物(企鵝、海獅、海豚)同杯出面嘅紙，就係食得架喇，但係一啲味都無，口感好似食左啲麵包底紙咁  Blue Moon Icecream就有好淡波子汽水嘅味，無咩特別！最後要講係曲奇杯略為厚同硬，難咬之如食完仲好口渴。 對我呢啲大叔黎講真係食一次就夠哂！
smile	團年海鮮飯局 食海鮮就食得多，入流浮山食就第一次，先唔講食，呢度有個私家大車場，當其他人仲排緊隊去泊車嘅時候。 我已經泊好可以入去食嘢 魚蝦蟹賴尿蝦鮑魚乳豬，全部都食勻晒，我覺得最好食就係賴尿蝦，大隻得來有膏，跟住就係薑蔥炒糕蟹，平時就最鍾意食個蟹蓋，但呢度啲蟹膏炒晒出嚟，就咁用筷子夾都夾到，個個都有得食，唔使爭。 陳皮蒸鮑魚其實唔算好特別，雖然大大隻，不過個味道就淡左啲。 乳豬其實都幾好食，如果想食其實係要訂嘅，佢唔係平時去飲嗰啲乳豬，切到細細舊又冇乜肉，佢呢度一隻豬其實都係得10零狗肉，真正嘅皮脆肉軟。 因為團年飯嘅關係，其實係加咗價嘅，八個人食，要四千幾蚊，話平唔平，話貴唔貴，見仁見智啦 
ok	都唔熱o既>-< 特登上山頂食burger king,食左個煙肉芝士漢堡餐+芝士漢堡餐 我地其中一個轉左洋蔥圈,都唔好味o既,成團粉咁 D薯條又唔熱 全部野都唔太熱!!! 食完仲好口渴添呀! 
cry	食物質素同收銀服務態度一樣差 早餐嘅賣相好好，可惜虛有其表，碗火腿通粉好似用鹽水浸，十分鹹，食完要不停飲水。  收銀服務態度又差，早上得1個收銀，幫我埋單又顧住另一個唔夠錢嘅顧客，我碌完卡至發現佢無俾機場員工折扣，我即時同佢講返，佢話我碌咗卡至講無辦法喇! 仲要話差好少錢啫！雖然我自己有責任同佢講聲(好多人都俾一些服務好嘅收銀寵壞，只要掛住張職員証就自然有折)，但係佢係咪可以做多少少，幫我void單都好快啫！大家下次幫襯都要記住講多句喇！ 
smile	支持麵包小店 市面上太多連鎖既麵包鋪。但其實好多時都想搵一ｄ傳統老店／小店既幫襯。 因為宜ｄ先係好味同埋新鮮。 多數小店都可能要係屋村個ｄ先搵到。 不過何文田宜度就有一間不錯的！ 經過俾佢ｄ新鮮出爐蛋達既香氣吸引住，佢仲做埋半熟芝士達！ 又唔錯嫁喎 入到去揀下包包～～ 見到佢有新鮮既炒蛋火腿餐包，早餐食都幾好啊！ 仲有好多迷你ｏｐｔｉｏｎ。 有迷你卷蛋！好的色ｈａｈａ 仲有＄１５／３個既迷你包包揀。 芝士腸仔，紫薯麻薯 ，合桃栗子，芝士薯容～ 特別啊！　好味啊！　一次滿足唔同願望ｈａｈａ！ 
ok	俾腸胃休息休息 生日週加上年尾，食得太多好西搞到有啲滯，今晚又話食團年飯，決定午餐食返清淡啲。 呢間粥鋪經過了好幾次，好似無論咩時間都一樣甘多人，坐無虛席。 皮蛋魚片粥$19 粥好綿，唔會水汪汪。配料都好多，食到底都仲有料。食魚片最怕片得唔好，會有好多碎骨，好彩呢度無👍🏻 皮蛋唔係流心皮蛋，但$19真的不能要求更多 生滾粥多數三十靚蚊左右，都好多人叫，下次可以再試  一路食一路見到師傅搓粉炸油器，真係好想叫個牛脷蘇食，但個胃好唔淨氣，皆因近排食得太放肆😭
cry	唔知以為去左快餐店! 尋日父親節, 明既! 想番多2枱賺多d, 係理解既。 一入座店員就話我知"是日限食時間1個鐘", 以為自己聽錯再問朋友係咪限食1個鐘, 朋友話"係", 既然入左餐廳就座啦, 派左餐牌個staff 就問我地食過味? 我心諗, 有咩關係? 你要介紹你餐廳既主打菜色, 你介紹十萬次都要講架啦。好! 我地都好耐心聽介紹, 咁就叫左1個herbly flat iron(餐廳建議medium) 同 usda prime(餐廳建議medium rare), 咁好啦咪跟試吓囉, 我地有+餐湯,沙律同另加飲品。 最精彩係從來未試過餐湯未飲沙律未食就上左第一碟牛herbly flat iron, 留意番(餐廳建議medium), 但嚟左呢碟牛係**WELL DONE**架囉, 算!照接收(因為冇人得閒理我地), 跟住就一窩蜂咁上第1set既餐湯同沙律, 嘢飲同第2碟牛, d嘢已擺滿枱,都係咁塞上枱度, 試問你d碟又大但枱又細咁,係咪要客人捧住嚟食? 唯有自己將2碟薯條倒埋入1碟內叫人收左d 多餘碟。最好笑係, 我同某男staff講我仲有set餐湯同沙律未嚟, 佢就話好等等, 好啦, 跟住我就聽得好清楚, 男staff係我地後方同個女staff大聲講 X號枱飲左啦, 呢頭話我地飲左個頭又擺多set比我地, 咁即係點呢? 好笑! 唔通我地真係咁需要貪你地個餐湯同個沙律??? 後,基於枱面面積非常有限,唯有將後到既沙律2碟變1碟。 經過一輪狼吞虎嚥搶食灌水後, 本人決定埋單, 免得阻人做生意.  最後, 埋單staff走嚟問d嘢食點? 我答案係:零回應, 比錢埋單走人。 (**乜鯨吞食嘢有味道架咩??) 呢d垃圾餐廳, 再幫襯唔會囉。祝各位好運啦!  **食放題都個半鐘啦, 你估我食lunch咩。 
smile	係丸龜食即叫即做既好味烏冬 初四係附近搵食 見到呢間丸龜製麵 我以為係食拉麵 點知係烏冬黎 但都試下啦 叫野食既方式係有d特別 總之 就係叫左你想要既烏冬 揀埋另外計錢既炸物 之後先去比錢 烏冬可以在上圖左方 「自助調味區」加想要既調味料 種類都算多 我叫左個辣五花肉烏冬（大）$51 送罐汽水 扇貝餃子$17 鱈魚排$16（係送既）  烏冬🍜：爽口彈牙 仲有西蘭花🥦 秋葵 粟米做配料 湯底都辣辣地 幾入味 冇咩味精既感覺 扇貝餃子🥟：都炸到好脆  餃子餡只係扇貝 都足料既 但炸左陣 食落唔算好熱 鱈魚排：就係岩岩炸起 外面好脆  我略嫌油有少少多 食完野，記得自己收返餐盤啊：P 整體上，唔錯既，價錢合宜，值得一試 
ok	非常普通的炸物 放咗工去旺角交收一啲嘢~ 交收完都八點幾 又唔係好肚餓 但又好想食啲小食 見到呢度啲炸物好似幾好咁 個牌上邊有好多醬汁可以揀 亦都有好多唔同薯條嘅配搭 望落去好似幾吸引咁  就叫左一個炸薯條+芝士波 要咗忌廉醬同肉醬味 $38 等咗大概10分鐘左右 份量比我想像中細 因為$38 差唔多一個中午飯嘅價錢 只係有三粒芝士波 同埋一小堆薯條   薯條係幾新鮮幾脆 真係啱啱炸 不過醬汁令我有啲失望 個沙律醬係超級稀 同我諗嘅好唔同  肉醬就真係好不過不失 好似平時出街食肉醬意粉嗰種味  芝士波正正常常 呢間店如果真係好想食薯條都可以一試 但係價錢就真係唔平 性價比不太高 
cry	兩個字：劣食 本身係去隔離食poke bowl, 但佢竟然冇曬tuna, 決定擇日再食. 出黎經過呢間韓國嘢, 裝修幾好, 咁啱又有堆韓國人出黎, 裏面啲人又真係韓國人. 就決定試下.   叫左個原味壽司卷配炸雞, 餃子同炸紫菜粉絲卷. 一分鐘已經有. 成個便當一早pack好曬, 喺雪櫃攞出黎就係⋯   原味壽司卷其實係屬於可以的, 因為壽司卷本身係凍食的. 只係麻油味不足同比較散. 凍嘅多醬炸雞真係⋯凍嘅餃子個皮硬到食唔落, 凍嘅炸紫菜粉絲卷⋯冇乜嘢嘅, 係唔好食啫. 我有食曬㗎! 微暖嘅麵豉湯太鹹飲唔落.    成間餐廳得我同另一檯人, 個韓國大叔侍應同廚師大嬸就喺度傾計, 其實再煎下隻餃係咪真係咁麻煩？定韓國都真係全部涷食同飲微暖湯？係嘅我真係唔會去韓國.    順帶一提, 全部嘢都係即棄. 咁大間舖全部嘢都係即棄, 厲害. 
smile	好滿足兼高質嘅omakase晚餐🍣❤️ 價錢屬於中位嘅"彩"set已經包含咗非常多道菜 包括有前菜/刺身/熱食/壽司/湯/同甜品❤️食完飽到上心口 而且每樣食物嘅質素都屬於中上 環境又舒服 超滿足啊 - ✏️彩 ($1280/位) - 前菜: 鰻魚苗 || 生蠔 || 安鱇魚肝配威化 鰻魚苗我都係第一次食😆個質感有少少似蒟蒻 口感好特別啊 而生蠔新鮮同埋唔會有腥味 不過我最鍾意係呢個魚肝夾威化 鹹香十足之餘 同超脆嘅威化食落味道好夾🙃 🔹 刺身:  左口魚及裙邊 || 赤貝 || 深海池魚 || 北海道毛蟹配蟹湯啫喱 || 中拖羅配魚子醬 || 燒拖羅 由於一開始就同左師傅講我唔食得蝦 所以之後落嚟嘅刺身同壽司都唔會有蝦嘅存在🌚但就試咗好多款拖羅🥰芸芸刺身當中 我最鍾意食佢嘅拖羅😛中拖羅配魚子醬係完全唔需要點醬汁食 有拖羅原本嘅鮮味之餘 又帶鹹鹹地嘅魚子醬調味 而且拖羅完全食唔到筋 肉質好鮮嫩啊 另外用紫菜包住嘅燒拖羅又係另外一番風味 拖羅比火槍灸燒過 魚油係一食落口就充滿成個口腔 魚肉燒過後更加入口即溶🥰魚油香好濃郁 真係勁正❤️ 🔹 熱食: 汁煮金目鯛 其實我都真係幾鍾意食魚🐟所以見到熱食都係煮魚 其實幾興奮🤪份量一啲都唔吝嗇 好大碗 煮魚個汁係甜甜地嘅 煮熟左嘅魚肉肉質都絕對唔俾刺身差😛而且配合着個醬汁好夾😚好快比我清晒🤪同埋食呢個魚嘅時候好有日式家庭料理嘅感覺😆  🔹 壽司: 帆立貝 || 針魚 || 金目鯛 || 海膽 || 三文魚籽 || 油口魚邊 || 中拖羅卷  刺身嘅質素相當高之餘 壽司自然都唔會差🤪而且佢嘅壽司包含咗好多種魚 可以每樣都試吓真係覺得好好😚壽司醋飯調味剛剛好 而且飯粒唔會乾/硬  當中我最鍾意食嘅係海膽,三文魚籽同油口魚邊😚海膽食落一啲腥味都冇 帶微微鮮甜 三文魚籽食落有濃郁嘅魚油香 充滿成個口🥰而油口魚邊係入口即溶 我覺得味道同左口魚好相似 不過魚味就在濃郁啲 🔹 湯: 魚湯 魚湯飲落好鮮甜 而且係飲得出唔係味精加工調味嗰隻 係本身嘅食材好新鮮 而且另外仲有菇菌同埋好滑嘅豆腐粒粒😛 🔹 甜品: 黑芝麻牛奶雪糕 || 炸忌廉芝士紅豆卷 當我地已經食到飽到上心口嘅時候 先記得原來仲有甜品😆而且甜品相當有驚喜啊 個黑芝麻牛奶雪糕雖然黑芝麻味唔算好濃郁 不過個牛奶香係非常之重!同喺香港普通食嘅雪糕嘅好唔同🤪而且成個口感好rich 唔算好甜 真係好好食😛個炸忌廉芝士紅豆卷同樣唔錯 外皮係炸到好香脆 重點係完全唔會覺得油膩 食落仲係熱熱地 忌廉芝士配微甜嘅紅豆蓉好夾 甜品嘅質素都完美咁完結左呢餐omakase🥰
ok	一支蟹棒打天下！ 天氣凍冰冰咁，又係時候打邊爐喇！ 本來想同班fd 食下芝士竹輪鍋，點知八點已經…賣！哂！失望之下揀左貴少少既蟹棒火鍋，雖然唔係真蟹肉，但大大支蟹棒都真係幾架勢。 成條蟹棒大到個鍋都裝唔哂 蟹棒食落同平時d 蟹柳味道差唔多，只係大條d 咁解 同場仲有大家最愛既肥牛，等水滾之後煮兩下，配番芝蔴醬就一流！ 最後教大家吉野打邊爐一定要揀烏冬，因為煮到最後可以慢慢收乾水，等烏冬吸收哂湯底既精華，烏冬味道更濃，口感更爽滑！
cry	光速上菜的一餐 屋企人生日食飯去咗龍門樓 一晚分上下兩塲 我哋七點半枱去到都唔滿座 可能素食者清心寡慾好早訓  6人點咗珍菌8人套餐 ($1,680) 紅菜頭沙律 罐頭紅菜頭 爽脆 醬燒菌 雞肶菇入味 可能是整晚最佳一項 香麻羊肚耳青瓜苗 青瓜苗清爽 調味不足 酥炸丹荔菌拼酥炸海苔卷 丹荔菌份量多可惜菌味不足 海苔卷可口不過數量又唔夠分 奇怪  珍菌八寶羮 材料足 飽肚 醬燒秋葵座頭菇 賣相一般 不過味道還ok 所謂醬焼不知何解 成碟嘢水水的 湘蓮赤膠鮮黃耳煲 賣相不討好 暖暖地 味道口感唔夾 不喜歡 黃油碧玉炒百合 就是露荀小炒 鑊気全冇 只有名稱美麗 翡翠如意角 唔記得裡面係乜 因為唔多出色 松茸珊瑚醬豆腐煲 糊狀嘔心 味道古怪 完全不喜歡 地衣牛肝菌白玉炒飯 地衣味道不清 牛肝菌菌味缺缺 飯粒粒分明 其中最好一項  呢度上菜速度好快 冷盤熱盤一齊上 主菜未食完就來時果 時果未挾就叫埋單 未夠鐘叫定人走 趕頭趕命食餐飯真係好好好辛苦 最辛苦係啲嘢唔多好食 唔好食仲要咁趕令我想起眾生皆苦 以後咪搞我 舒舒服服安安靜靜嘅地方啱我啲
smile	優閒早餐 不時坐車經過都被小店嘅獨特外形吸引,因為與舊區同一條街店舖完全唔夾。 今早終於有時間入內試個早餐      原來其實款式唔多,得三四款。點咗BR03嘅沙爹牛肉出前一叮 味道唔算好好味,但唔會好似一啲街坊茶記咁搶味,濃到食完之後要飲返幾杯水果隻。  炒蛋多士最like 滑蛋好香好滑有蛋味,多士脆得嚟唔會太硬身。有大連鎖快餐店脆到可以一握就斷開。 咖啡上檯都唔同一般茶記早餐,要自己落奶落糖   坐咗一粒鐘都完全無粗聲粗氣嘅茶客,只見到近牆角卡座有兩位女士細細聲密談。相信係佢sale嘅,吸客嘅本錢。想感受一吓依種另類感受嘅breakfast,絕對推介 
ok	我不懂欣賞那香妃卷~~  經過大澳小食, 俾佢咁地道的大餅吸引, 便入去食了~~ 環境 - 只是一間普通的店舖仔, 十分街坊感覺, 很少坐位~~ 服務 - 老闆娘十分親切, 會同我地傾計~! 而且仲時常大讚自己的香妃卷好吃! 食物 - ($20) - 極之大件, 一個人根本冇可能食得晒, 又冇得買半件, 我覺得如果佢地可以細細件賣會好D囉! 可能會仲多生意~ 個蛋皮煎到金黃色好靚, 裡面的餡料真係超多, 包括有莞茜, 芝麻, 蔥, 榨菜....... 但裡面D莞茜蔥係仲好生的, 我本人至怕莞茜蔥的生味, 所以唔識欣賞此卷..... 建議不喜歡莞茜蔥D青味既就唔好食了!!! 不過要讚的是真係餡料夠晒豐富, 真係可以話皮薄餡靚LA!! 未吃過既都可以一試既~ 好特別既餅呢!! 
cry	生意奇葩 忍不住寫食評，這老板能把店做咁耐都唔執笠真係奇葩，值得佩服。食物質素嘛，不能用新鮮來形容，唔新鮮、用料唔得已好俾面，有些食材已變質。俾啲咁既食材都算啦，叫雞煲下單要半隻雞，竟然只有斬碎晒的雞翼、雞腳，雞脾雞胸唔見晒，食材唔新鮮，老板仲偷雞添！相信店的經營定位目標係只幫襯一次的客人，好成功地客人幫襯一次都唔會考慮再有下次，所以客人係以住喺附近酒店的大陸自由行為目標，預咗佢哋都係冇下次，為咗滿足這些大陸自由行，店支援大陸微信支付，對匯率跟市價差不多     
smile	醉人景色+生猛海鮮 之前受到TVB-「我瞞結婚了」的Tony力場影響，把心一橫，決定向鯉魚門出發，晚飯食海鮮就一定走唔甩啦。但係煩惱嘅係⋯ 食邊間好呢🤔，一來想邊食邊對住個海，二來當然係食生猛海鮮啦～ 於是，我地行牙行⋯由街頭行去街尾格價，終於定左哩間酒家。 重要時刻黎啦—揀海鮮，哩個重要任務當然交比我們家總廚（媽媽）啦，我就從旁做指揮家 ，揀完之後就拎去酒家加工。 我地一行3人，叫左5碟海鮮+2支可樂，一共1500左右找數。本人認為抵食既～ 聖子到～ 食落口，嗯～ 真係又大隻又厚肉，清甜得來又帶點爽口，最重要係，食落口 你唔會感覺到有沙，佢雖然有配埋汁，但我就完全無用過，因為我覺得完全夠味，同埋如果用左汁，會唔會掩蓋左聖子本身既鮮味？ 賴尿蝦：食到第二道菜之後，我決定叫左支可樂調劑下，因為賴尿蝦本身都唔多肉，食起上黎我覺得有少少偏鹹，如果可以輕微調整一下就profit啦。 蒜蓉扇貝：睇落去好似淡而無味咁，但食到落口感覺完全唔同，一D都唔洗再加豉油，夠晒味，仲有個粉絲牙，對於粉絲控既我黎講：正到爆。 芝士龍蝦伊麵：濃濃既芝士同樣都係我既至愛，而D伊麵吸收返D芝士，簡直係絕配。我當場食左2大碗 ，而主角：龍蝦就更加唔洗講啦，開始揀既時候，佢已經生猛到係咁請我飲水，成身都係，食到落口，一個字：爽，同埋十分多肉。最後係食唔晒架，梗係打包返屋企。 最後不得不提一提，酒家既服務員十分專業，總會有一個人去serves一張台 
ok	《屋村式日本餐廳》 平日唔想煮飯，就係樓下食晚餐 見到有個$28三文魚頭鍋又幾抵就試下  三文魚頭鍋都幾足料，個魚頭都幾大個 而鍋中仲有d豆腐，菜，薯粉 湯底較淺，不過$28咁既質素就算抵食 黎到日本餐廳當然要食壽司 個人覺得坐底食，叫火灸壽司先抵😂 火灸三文魚$20，不夠肥美同燒得唔夠火 海老三式$38，三款蝦(玻璃蝦, 赤蝦, 甜蝦)都鮮甜 仲有個唔記得咩名，有燒海鰻, 鰻魚, 火灸帶子，中規中矩 👎佢既壽司都有一個問題，壽司飯握得不好，好容易一夾就散 覺得叫壽司唔抵食，就叫左個赤蝦海鮮丼 除左吞拿魚，其他刺身都幾鮮甜 而個蟹子都幾濃味，配飯食唔錯👍 份量都適中，一個人食都夠飽的(如果大食的可能要加小食) 最後覺得值得推介係天婦羅 呢款有3隻蝦4件野菜(冬菇,南瓜,茄子,蕃薯) 個炸漿都幾薄，而且唔會炸到好油 黎到都好熱辣辣👍個蝦仲好彈牙 總括黎講: 食物質素中規中矩，埋單每人百四都已經食都好飽了 不過服務質素有待改善😢😢
cry	勇氣可嘉的甜品🍧 要於西貢開糖水舖一向都須要好大勇氣，畢竟有老牌『滿x甜品』，又有『甜x居』做對手。見佢咁大膽開正喺『滿x甜品』旁邊，呢份勇氣係值得加許嘅！👍🏼 同朋友食完晚飯，就黎呢度食埋個糖水🍨先~ Miss 河：甜度剛剛好，河粉入口彈滑，芒果肉非常鮮甜。😋 楊老師：相對上呢個較甜，不過西柚肉好新鮮，酸度中和番😌，加入煙韌嘅小丸子，口感非常好。🤤 可惜嘅係呢度服務欠佳，1/ 叫左好耐都無人幫我地落單😡；2/ 旁邊客人想要多一個匙羹🥄，叫左3次先有👎🏻；3/ 我明白大家都想放工，但真係唔須要一副趕客樣囉😤 總結：裝修同餐牌特別吸引，食物都好食，可惜咁嘅服務態度真係令人唔想再黎囉😡😡😡
smile	近地鐵站 好少入黎港島區 唔係好熟附近有咩好食嘅餐廳 一出地鐵站就見到呢間cafe 21 一於入黎試試先  早餐有set揀 材料可以自由配搭 湯底都可以選擇嘅 我今次揀左蕃茄湯底 再加煎蛋&蕃茄 麵類：米粉 飲品就揀左齋咖～  落完order大約等5分鐘就有得拎 速度都算快～ 先黎飲左一啖湯 蕃茄味好香濃 應該加左新鮮蕃茄&茄膏去開～  蛋煎到8成 有啲啲流心嘅感覺 唔會太over cook！整體感覺好食 唔係大集團餐廳味道 總算有新鮮感 座位坐得舒服😌唔洗同隔離迫 
ok	吾止大魚旦，仲有大雞脾 呢間茶餐廳近海灘 相信吾少人都會經過 係周圍都有大魚旦賣既情況下 我隨意試左呢間 $10/串 有2粒大1粒細如果大食既你可以考慮下買$60/14粒大旦 味道方面有我試左原味同咖喱 原味黎講就係咩醬都無 普通咸味魚旦😂 咖喱正確黎講完全吾係咖喱 只係多pat深色有味醬 吾好諗會有辣😂 但魚旦本身大得黎夠彈牙 所以我會推介原味 另外試埋大雞腿   個豉油汁好入味 所以雞脾有小許咸 但值得一讚係完全吾鞋口  非常易入口 $20黎講禁大隻 我覺得算做到野☺ 
cry	極品 我真係盲左，服務態度極差工作人員唔秋唔彩叫佢比個婉仔我扮聽唔到好激蕩氣👎，一心諗住食婉招牌辣味朱扒麵刺激下，完全食唔到有辣味，實在唔好食，唔會再有下一次❎好失望囉… 
smile	再食再食 今次係第2次去食和拉麵，因為之前食過好正，所以想食多次，而今次都冇失望，仍然保持水準     叫左一個lunch set，麵加底，加多隻溏心蛋，3樣小食   豚骨原味拉麵，兩大塊豚肉，好香燒的味道，肥肉較少，肉唔韌 我地加左底，諗住係加少少，點知好似加左一個麵餅咁 勁大份量 麵條軟硬度揀左普通，但出尼偏軟 配餃子，餃子都大隻，肉餡都多，餃皮唔硬 章魚小丸子 6大粒，質地偏軟，應該粉漿太多，章魚都算大粒，唔硬唔韌 蒲燒鰻魚 份量大，有6大件鰻魚 本身唔太鍾意食鰻魚，因為成日覺得佢好腥，雖然e個都有腥味，但腥味唔重，可接受 怕腥的朋友可以加子疆或醃蘿蔔一齊食，咁樣會舒服d 紫芋甘栗薯餅，外脆內溶，炸皮唔厚，放左一陣個皮都仲脆  每張枱都會有一個師傅自炒的辣芽菜，唔錯嫁 值得一試
ok	西泰mix and match 依間餐廳好特別，因為佢係西餐廳既格局同埋食物之餘，係仲有埋泰國菜既～～ 其實已經食過幾次，覺得水準都幾隱定，如果行開科學園/踩單車都幾推介，特別係outdoor位飲住啤酒都幾chill😀 冬陰公湯好味，不過唔係大頭蝦；炭燒牛扒真係好有炭香，但肉眼扒肉質麻麻；海南雞飯幾滑嫩；仲有係佢地既生蠔幾新鮮！ 西同泰mix and match幾新奇，啱晒選擇困難症人士😆😆不過甜品就麻麻地 係芒果糯米飯好d～～同埋份量再加個價錢... overall 有d 貴，不過去得科學園食飯都預左 
cry	地方太逼，冰霜甜到過分 情人節最尾的活動點少得糖水呢，係L cinema睇完戲之後，東大街好似得返一間糖水所以就睇下啦。系出邊睇餐牌同價錢以及位置都應該幾合理，所以就入咗去食。 我點了阿華田冰霜，跟餐會送一個大牌子M字頭嘅雪糕我就要個朱古力味。由於好full所以都要等20分鐘先有。雪糕份量都幾多唔係細細個球都幾大個，就咁睇好似好細，但食落就咁覺。由於係出名嘅雪糕所以都好滑同好重朱古力味至於個冰霜方面阿華田味唔算好濃，本人覺得我華田嘅冰霜真係太甜，最尾都食咗一半就食在成唔到因為實在太甜，鍾意好甜嘅朋友可以一戰。冰箱上面有啲早餐食嘅穀物脆片同埋咖啡凍，咖啡凍都係太甜加上阿華田令我有d後悔揀左呢個。不過呢個價錢就食得過四十幾元唔算好貴。賣相就一般。 不過有一樣就好不滿，店員態度呆呆地唔緊要啦，不過由於店唔大又要放好多枱，係坐得勁逼同店員行來行去係咁撞到你，食得有點辛苦。 
smile	太興飯堂 話說屋企人好鍾意去太興食飯，因為味道幾好，冇味精，同埋唔使自己捧餐。太興已列入為我地屋企嘅飯堂之一。 今次3個人，點左2份餐黎share, 1份跟餐飲，1份跟湯。  鹹魚蒸肉餅，肉餅夠林夠入味，就咁送飯已經好好味。鹹魚比較鹹，個人覺得鹹魚要夠鹹先好味，所以呢碟就啱哂我口味。肉餅嘅份量都好足好大碟 炒四季豆，好入味，撈飯一流。四季豆同埋啲芹菜一齊炒，呢個配搭更香更惹味。 豬肺湯有好濃杏仁味，好滑，飲完好似會有美顏作用咁 太興嘅奶茶，有分冰鎮奶茶同有冰奶茶兩款。個人覺得有冰奶茶比較好飲，因為冇咁甜而且茶味都已經好夠濃。 
ok	普通的牛扒 見到有社交網站大肆宣傳呢間石板牛排店，再加上每次經過都見到大排長龍，好似好吸引咁，今日男友話去試下！ 我地下午五點三左右去到，見到竟然得三四個人排隊，咁岩又有一大班人走，職員都好快手執枱，所以好快都到我地！ 要先係門口既自助販賣機揀要食邊款牛扒及份量，再入錢買票（部機係唔比入散銀只可入錢幣），買完票後等職員安排坐位。 叫左最平既兩款牛扒，t要自己落，有鹽，黑椒，味道一般。任飲任食既有椰菜沙律，白飯，湯，同水。 總結，我覺得唔值得特登排隊去食！ 
cry	郊遊的親驗 好多年無去南丫島了，見近日秋高氣爽，結伴去南丫島行山，因為這段山路不難行而且風景優美，這裏不但吸引香港人假日去消閑，也吸引好多外國人定居於這小島。 由於沒有食晏，到達後第一件事梗係醫肚啦，於是就去最近碼頭呢間民豐海鮮酒家，其實呢度主打海鮮餐，但得兩個人，所以就沒有點海鮮。點咗乾炒牛河、燒乳鴿同椒絲腐乳唐生菜。 一眼望落去，就覺得乾牛河唔夠色，又唔夠乾，油份好重，味道更加麻麻。 這隻乳鴿，好似乳鴿乾咁，原全冇汁，得個咸字。 三樣嘢，呢碟腐乳唐生菜係最似樣嘅，腐乳味濃，菜新鮮，係最好食嘅一道菜。 呢度嘅價錢一啲都唔扺食，這樣簡單嘅菜，都要成300蚊！
smile	值得支持ge小店 假日晏晝時間，想喺屯門市廣場搵個位食飯，依家已經變得好難，事關實在太多大陸人，迫爆左個屯市，好彩仲有個華都，叫做未被攻佔。  見依間個評分幾高，就決定同朋友試下。1點左右到，等左5分鐘就有位，坐位闊落，食野唔會手肘撞手肘。見餐牌上個all day breakfast寫住有自家製麵包，好似幾吸引，就叫嚟試下。可能係多人叫ge關係，等上菜都等左3、4個字，不過唔緊要，食得cafe, 慢d都冇所謂。  成份all day breakfast水準好高，份厚多士糖霜鋪面再焗，外脆內軟，一流。薯餅係可樂餅嗰種，唔係m記嗰隻，幾好。其他野亦做得唔錯，蛋夠滑，沙律菜夠脆，加埋野飲都係$78, CP值好高。 襯華都仲未被攻佔，而且仲有小店，真係要幫襯多d支持下。 
ok	平得有原因 果日係三家村學攀石 Lunch 行過見到有蒸飯就諗住隨便食 點知真係好隨便😂 佢其實車仔面，蒸飯，雜扒飯都有！ 平均$22-$28, 邊度搵！ 堂食有冷氣！ 我地五個人，幾個都嗌蒸飯 朋友話蒸飯有點油 我嗌左個滑雞蒸飯 是怪味雞😂我不喜歡的雞味 朋友嗌個雜扒都相當有趣 係車仔面嘅料鋪上面嘅 非常之住家系列 😂😂😂😂 好食就無架喇 不過入面嘅嬸嬸個個都nice 食到人情都無咩所謂嚕😅😆✨ 
cry	不愉快早餐記 紅日既早上 樓下既連鎖餐廳迫滿人 就諗住行遠少少黎到商場另一邊既茶記食個早餐 不過其實都一樣係咁多人 入左間餐廳 叫左成5分鐘都無人落單 然後終於有個伙記肯幫我地落單 但係佢既態度真係非常惡劣 明明就係佢個餐牌寫得唔好 混洧視聽 但係點餐個時佢就對住我地勁躁底 係咁呼呼喝喝重覆咁話：任揀3樣 你中意食乜就揀乜  叫左兩個早餐 盛惠七十大元 價錢同附近既食店其實係差唔多 但係食物既質素同份量都被比下去 雖然唔係話好難食 但就絕對唔可以話係好食 個炒蛋話就話用咗北海道3.6牛乳去整 但係就1d都唔香滑 都幾令人失望  粉麵既份量都比較少 唔好話男朋友食唔飽 連我都未食得飽  飲品就正正常常啦 而最令我不滿既就係 當個夥計抹緊隔離張枱既時候 佢大力一抹就將本身痴係隔離枱枱面既炒蛋碎飛落我隻手上面 感覺真係超嘔心 然後又無道歉 
smile	友人聚餐 滿意之選 今晚，幫一位友人farewell 。 第一道餸係蝦沙律，非常豐富，最正係有大量的牛油果。 第二道餸係蟹餅，非常美味層層分明，蟹肉一流。 第三道餸係海鮮盤，生蠔好新鮮，蝦都好爽口，龍蝦肉夠實淨仲有其他海鮮，非常之豐富。 第四到餸係，周打魚湯。好有咬口，啖啖魚肉同埋薯仔，非常之飽肚。 第四都放係豬鞍，略為鞋口。 第五道餸係牛，肉質好嫩口，最好食係個蒜頭，哈哈。 第六道係鱈魚，汁有點酸酸尾尾，非常之開胃好食，肉質好鬆化。 第七道餸，係一個意粉我覺得係最普通嘅一道餸 最後，係焦糖燉蛋！口感太實正，反而少咗一種甜品嘅感覺。焦糖又唔似焦糖！ 整體來講，都算係高質 
ok	朋友請的生日飯 朋友請食生日飯，咁又唔好意思食咁貴，最後揀左呢到了。3大1小朋友食了下列食物  中華海草$9：這個海草有小小辣，最喜歡佢唔似平日係日式店鋪食的汁杰撻撻  蜆$19：帶點小辣，喜歡大辣的人相信會失望，蜆肉鮮甜，唔靭。可惜，叫第2碟時有點沙要扣分。  菠蘿莎樂美薄餅$34:與其話薄餅，似麵包多些，完全唔覺有焗過跡像，菠蘿味又唔香，莎樂美腸又一般，整體麻麻。。  香焗白汁雞肉菠菜$25：雞肉小小辣，菠菜太淋，一pat野咁，白汁唔夠，最唔喜歡呢道菜  甜蝦粗管麵$29：甜蝦無乜味道，白汁可以多些，粗管麵唔夠掛汁，份量也比較小  服務：無加一有人收下碟都算係咁。可是，可不可以唔好一個鐘跌2次餐具，係成盤跌落地，真係嚇親  總結：3大1小朋友食左$144，價錢唔貴，質素可以，2點過後無乜人比較靜又無限時，可以坐下傾下計。。 中華海草$9 黑椒蜆肉鐵版煮$19 菠蘿莎樂美腸pizza$34 香焗白汁雞肉菠菜$25 甜蝦粗管麵$29
cry	強國完全壟斷飲食界職位！ 牛丸雲吞伊麵走蔥，伊麵浸到過晒火，腍劈劈烚走所有麵味，食白紙條無味道。而且湯底極淡，水汪汪清徹見底。 唯有出必殺技嘗試打救，不過於事無補。辣油不香不辣，只是油味加豉油味既混合。雲吞還可以，有蝦有肉，假爽鹽水蝦勝在夠大舊。 雖然深仔同成仔份屬兄弟，但成仔雲吞略勝一籌，雖然質素及味道已不及當年。 都估到您漏野架喇，漏牛丸要後補。牛丸勁粉口，味道十足牛肉精味。食完飲啖湯清清先，點知又咸又濁，失望。 鮮魷蝦子撈麵走蔥，求其撈一撈 $60 蚊，租金太貴喇麻！真係想迫死香港小市民、迫死小商戶！雖然鮮魷完全無味，不過超勁爽脆，點做到呢？如何加工架？ 粗麵黏實成塊上，濕濕的不彈偏腍。蝦子配粗麵感覺怪怪的，都係幼麵夾好多，下次試試撈伊麵先。 鮮魷跟個辣椒豉油，唔好浪費，試下撈辣椒油先，勁咸呀！完全唔夾。由坐低到食完埋單硬係聞到陣嗅腳味，咩料呀？ 全港食肆都比大陸阿姐承包左咩？強國絕對係飲食界最大判頭！依位新黎大陸阿姐到底講什麼呢？留戀？牛鏈？我係要魷魚呢！返家鄉學好廣東話先好嗎？菲傭還比您流利！ 不知為何此間麵店極鍾意請唔多識廣東話既大媽呢？聽死我咩，都唔知佢地講乜春！因為人工特平？親朋戚友？ 有次個大媽連廣東話都唔識講，點請人架？還是故意赤化香港呀？竟然要求我地土生土長香港人講普通話、寫簡體字就您地大陸人？是否本末倒置呀？這裡是香港！到日本、泰國、印度，是否同樣要當地用普通話、簡體字就您地呀？ 
smile	快靚正！ 今日同朋友在體育館打完波，近近地去恒安商場覓食。呢間米線陣原來有好多分店的，呢間恒安店就第二次黎。我地一團人柴娃娃坐低準備揀嘢食之際，落單阿姐就好好咁提我地可以入會，有coupon可以即場用，我地計過入會有著數於是就決定比$100入會！由於我地係3個家庭成10個人，各自叫不同餐又要諗用邊張COUPON抵，阿姐就好好咁幫我分單，教我地點用最好！  餐牌款式都好似幾多，心心原本係想要農場蕃茄湯加一個餸，但咁樣都38蚊，跟住我地見朋友仔叫個特盛米線多好多餸而且份量大D都只係$55，所以成功說服阿女！由於要比番個蕃茄湯底佢，所以就要加2蚊。特盛米線有肥牛、手打豬肉丸、鹵水雞翼(2隻呀！)、魚腐、雲耳、金菇，份量我諗算是平常米線的1.5倍吧！蕃茄湯真係好濃味！  另外我地仲叫左個日式咖哩吉列豬扒飯($42)，咖哩唔算好辣，信信都食到！至於豬扒都OK，唔會炸到又燶又乾，份量正常。 為左應兩位小朋友的要求，我地叫左兩杯餐飲，包括青檸梳打同青瓜豆漿。青檸梳打味道都好，青檸好夠味！至於青瓜豆漿(可惜忘記影相)，原來係呢度既人氣產品，我平時一定唔會叫呢D咁既嘢，係心心自己揀的，但估唔到飲落又幾好味喎，青新的青瓜味但又不失豆漿原味，有驚喜！  整體食物味道幾好，上菜又快。而餐廳的座位都算多，所以唔洗等位，而且佢仲提供不少Ikea款式的BB椅，適合一家大小！還有自助斟水處，仲係檸檬水黎添！  
ok	珀麗灣一聚 第一次入嚟珀麗灣，環境幾優美，會所又大又設施齊備，如果嚮荃灣一頭番工都係一個不錯嘅選擇。同三個舊同學聚舊，全部都結晒婚，其中一位啱啱做老豆，帶埋個仔出嚟。佢個仔又真係幾得意，可惜偏偏唔睬我，唯有寄情食。據島主講，呢間食店在島上都幾出名，預訂咗位之後一定要準時到達，逾時不候。我地一嚟到，果然所言非虛。舖面細，顯得人山人海。我地一行八個人，迫迫地坐埋一齊。叫咗以下菜式： 串燒(一打半) 海南雞 燒春雞 酸辣蝦 煎蠔餅 馬拉盞炒通菜 梅子蒸烏頭 南乳煎豬頸肉 牛肉始終都係肉中之霸，你好難食到冇肉味嘅牛肉。今次啲串燒有豬、牛、雞同羊，但只有牛肉味比較明顯；有兩味雞，個人覺得海南雞食得出雞味，所以稍勝一籌，但要成為一等海南雞，除咗雞味要再鮮一點之外，醬料都要再下功夫，因為蘸上醬料不能更加突出雞嘅味道；煎蠔餅比較失敗，蠔唔夠多，蛋多過蠔，好似食普通煎蛋一樣；酸辣蝦嘅烹調與眾不同，用一個酸嘅茨加上蝦便成，冇色冇香，味酸酸地，係一個失敗嘅嘗試；梅子蒸烏頭係島主強力推介，果然冇令我失望，為平平無奇嘅一餐飯挽回一點分數。烏頭肉質鮮甜夠滑，加上梅子嘅一點酸味，食落好醒胃，係炎夏佳品。食到呢度半桶水，於是再叫南乳煎豬頸肉。呢味餸太鹹，南乳落重手咗，再加上各人已半飽，變得比較heavy。 埋單每人八十大元，係幾經濟嘅一餐。不過冷氣唔係幾夠，人多時更加辛苦，是急切要改善嘅一環。 
cry	彩龍船中西美食坊 間野開正在我工作環境附近，睇過openrice大家對佢嘅評價，一個“笑”都冇，已經心諗有d伏，但見佢咁近，貪方便走去試試 一試真係嬲喇，呢個食物質素同埋價錢完全唔成正比，我食嗰碟乾炒牛河，有燶味，表面可以見到有一點點嘅燶焦，諗住係個鑊未清理乾淨啦，咁都算喇！點知食落真係有燶味！食到中間，揭開一睇，竟然有一大片白色嘅河粉黐埋一齊，完全諗唔明點解炒到燶曬都可以炒唔均勻 另外，個場冇乜後生仔幫襯，幾乎全場都係老人家，唔知係唔係想就老人家嘅口味，d野食都好鹹 
smile	估佢唔到原來幾好味嘅西餐 話說就又係約咗朋友喺荷里活食飯睇戲，咁來來去去之前都係食日本野呀壽司呀壽司咁，真係覺得冇乜新意，所以今次見到意呀間西餐廳，而我又未食過嘅所以就諗住試吓啦！  當時雖然係晚餐時段，但係我都比較早到嘅，咁大概六點幾咁樣啦，咁所以就冇乜人等位嘅！  咁一坐落去啦就已經有人比餐包你嘅，咁睇落個餐包都幾好食嘅，咁我自己就食咗一個，查埋牛油食落都唔錯！ 咁之後其實我哋都只不過係叫左三樣嘢食嘅，因為一嚟未食過啦呢間餐廳，二來唔知佢份量有幾多，咁就諗住如果到時三樣嘢食唔夠先再叫其他嘢食！  咁開頭叫咗個小食算啦係黑松露芝士雜菌嚟嘅，咁佢用個熱嘅pan上菜嘅， 其實佢一放上張枱就聞到好香，而且熱辣辣好吸引，咁我同個friend都慢慢食嘅，因為呢佢都比較油啊，但係味道又真係幾好食！  之後叫住左個闊條麵係明太子同蝦嘅，已經唔記得咗個菜名，咁點解會叫呢個闊條麵呢，就係因為聽隔離枱話佢啲闊條麵係自己自家做嘅，所以我咪諗住試吓囉，食落可能個醬汁比較濃啦，個闊條麵身都可以掛住啲醬汁，而且味道都好好味，唔知個闊條麵係咪真係自家做啦，咬落去都好煙韌口感唔錯！  之後再叫咗個Ham嘅Pizza ，個Pizza雖然唔係好大，但味道都OK不過不失嘅，分量亦都覺得幾足夠！ 
ok	又打邊爐啦 同男朋友撐枱腳揀咗鍋居打邊爐， 招牌麻辣花生依舊不變，香脆美味又醒胃。 今次湯底揀咗呢個鹹菜胡椒豬肚煲，但係味道就淡左啲，料係足嘅不過就未夠火喉，隻色都睇得岀冇平時嗰啲胡椒豬肚煲咁奶白色，不過80幾蚊算係咁上下啦。 手切肥牛大碟就$158 細碟就$128,脂肪分佈得好均勻，而且又咬口又有牛肉既鮮味！必食之選！ 呢個芝心牛丸都係必食推薦，食嘅時候就要小心啲小心辣親個咀仔，牛丸質感非常彈牙，芝士味亦濃厚，好味  雖然自己本身唔係好鍾意食魚，不過男朋友話呢間嘅脆內魚腩係食過最好食嘅，既新鮮又大件抵食！ 所有蔬菜類都大大份，起碼有半斤，啱晒一大班人打邊爐食！ 店長推介話響鈴係即炸既，要趁熱食，不過個人覺得太多油，食一件就已經好油膩  最後就係是日精選，店長推介每日唔同嘅限定海鮮，而當日就做緊加拿大蚌，優惠價$108有四粒，係就係話做特價，不過我都係覺得貴左少少但係好食嘅，口感好爽甜，索曬湯底嘅精華。 So far 除咗湯底爭小小之外，其他食品都保持到水準，大家下次去可以試吓叫其他湯底，但係講明先價錢唔算平的。。。
cry	唔知食緊乜既午餐。。。 新年食得太多中菜，趁午餐食下泰國菜。  黃咖喱牛腩飯 - 完全唔辣，只得甜味既黃咖哩，唔講唔知係咖哩... 牛腩大概六舊，薯仔就2大舊，佔左碗咖哩既一半，牛係無味既... 馳名海南雞配香茅油飯 - 雞又係無味，又得幾舊，以為雞底舖上凍冰冰既菜就顯得好多咁... d飯外面又係凍，仲要勁硬，係得入面暖同濕濕地，好明顯一早已經舀定... 熱奶茶 (跟餐) - 嘩! 難飲到一個點! 又凍又水，完全茶還茶，水還水，奶還奶，好明顯根本未煲滾d茶就沖!  其實間野根本只有六成客，但咁既出品，認真失望... 
smile	中規中矩嘅點心店 今日自己行街 行到肚餓想食點心， 上網搵睇到呢間點心店評價 有彈冇讚， 於是就去試下， 星期六下晝兩點幾可能過咗飯巿， 唔需要等位就有位， 但成間店都坐咗九成， 坐低嘅感覺好寬闊 坐得都幾舒服， 一個人唔食得太多 我揀咗兩款點心 鳳爪排骨飯既賣相 同其他點心店差唔多, 食落正正常常， 飯底夠乾身排骨唔會死實實 鴛鴦牛肉燒賣 睇落同食落都ok 又係正正常常水準合格以上， 雖然唔算一級水準 但大致上呢兩款點心都ok 價錢 唔算太貴又唔係平， 今日星期六而且係過年冇特價都正常， 路過嘅入嚟試下都ok， 但又唔使專登慕名而來， 一般點心專門店嘅水準！
ok	特色潮點 年尾忙碌完一輪，終於可以放下假，同至愛睇下早場，飲飲茶，輕鬆一下啦。 係太古城睇完早場，過左四期嘅朝庭飲茶。由於時間尚早，去到就有位。酒樓感覺挺舒服新淨，相信剛裝修不久吧。  酒樓嘅點心都有啲好精致特別  薑蔥牛柏葉 去酒樓飲茶，我定必會點嘅其中一個點心。呢樹嘅牛柏葉蒸得吾錯，充滿薑蔥香味，十分惹味又爽口。   菠蘿叉燒包 新鮮烤焗，外表相當吸引。金黃表層酥脆、熱軟軟。甜甜鹹鹹嘅叉燒餡料吾會太肥，多汁好味。   黃金炸油粿 傳統潮州食品，同廣東炸煎堆差吾多，外面金黃軟糯，中間餡料係花生同芝麻，相對甜左少少。  晶瑩鮮蝦餃 除了外表顏色鮮艷，味道同平時食嘅蝦餃分別不大。   欖菜肉碎炒飯 炒得夠幹身，米飯粒粒分明。肉碎配欖菜好夾，味道清新。
cry	為何茶樂？  前些天每天出街食飯，為咗消脂，經常會散一輪步先再搭車回家，運動運動，咁又會口渴，所以要飲杯嘢飲解解渴，沿路行見到開咗都兩間分店，諗住都有品質保證 價錢中上，都算多種類的，茶系丶古早味，果茶用鮮奶奶蓋都有提供 分別有熱飲杯，中杯同大杯size 除比此之外，仲有手作珍珠系列 當然唔小得黑糖款式 最後叫咗一杯珍珠奶茶同奶蓋紅茶，可能臨近收工時間，質素好麻麻，奶蓋紅茶叫小甜，竟然冇甜味，真係飲到茶還茶，奶蓋還奶蓋，溝埋仲難飲，珍珠奶茶，珍珠又硬，奶茶味不足，只有死甜，可能揀錯款，唔知其他會否好飲
smile	認真推介!! 呢間一定要試 認真推介!! 呢間一定要試  上到黎 好簡約既日本風餐廳  但係坐低之後發現佢好多野都係好細心好日本既設計   呢到係omakase 就可以等野食到 唔洗諗   上到黎個裝修好簡約 望到晒d大廚係到做咩  望住佢地將d野食由0開始整出黎 真係好吸引目光   頭盤 安康玉子豆腐 大大隻新鮮鮮甜既凍螺 仲有一杯啫喱連超細超迷你既蕃茄仔  海膽杯  炙貝壽司 上面既點綴係用左柚子葉 三文魚子海膽壽司   圖左：左口魚  圖右：左口魚肝包住d幼蔥 超香超滑入口即溶 鰹魚 輕輕燒 夾蒜片  仲有醬油漬 用左20日既bb大根 黎做 好迷你 好得意 好甘甜 秋刀魚 洋蔥汁 面底燒過既秋刀魚  安康魚肝 西瓜漬物 炙燒雪龍魚  魚油香味出晒黎 入口即溶  北海道又香又甜既蜜瓜做完美既句號 真係唔捨得食完佢 
ok	英式風情晚餐🍴  去親瑪莎都鍾意買餅乾零食🍞🥐🥖🥞  有品牌cafe當然要試下  牆上裝飾都以食物為主  套餐只需88, 價錢合理 食個餐包先!!!🍞 雜菜湯顏色鮮豔,🥕🥔🍅🍄非常足料!  質地rich 但係酸味太重,咸味又唔足,夠建議自己加鹽🍽🍽🍽 忌廉蘑菇湯不過不失: 但係伴碟麵包熱度唔夠,令牛油 未能溶化🍞🍞🍞 上圖係菠菜芝士麵卷🌿 下圖係千層麵🍅 其實驟眼睇落去兩度餸幾乎一模一樣: 可以花啲心思喺賣相上面🤤🤤🤤🤤 芝士菠菜麵捲好食!  芝士夠多夠豐富,但係唔會太鹹,搶走主角味道🧀🧀🧀  內裏熱辣辣好juicy,完全去除菠菜草腥味: ?🥒🥒  由於完全唔油膩,成碟食曬 所以覺得分量有啲小: 伴碟沙律菜有加分!!!: 車厘茄粒粒都好甜好有蕃茄味!  火箭菜新鮮,帶出獨特香味: 用上意大利式沙律汁 ,酸酸甜甜, 再加分✔✔✔ 千層麵就麻麻地: 無論係芝士定係蕃茄味道,都唔 太突出: 好油膩: 如果蕃茄迷去食就注定失望了: 好彩千層面質地搭夠, 唔會入口就散曬!! 要加飲品或者甜品 ☕🍵🍰就額外加錢   但係普通飲品例如檸檬茶/花茶都要十五蚊🍋 🌻🌼  好似有啲貴🎆🎇🎊     睇下有咩甜品好食先!  午餐餐牌都唔錯!: 次去試一試。
cry	叫乜冇乜 晚後甜品係常識吧。 一班朋友晚飯後一齊坐坐，食個甜品， 可惜⋯  餐廳環境裝境不錯， 便決定了幫襯這間甜品店。  餐廳的甜品選擇十分多， 可惜叫乜冇乜。  朋友點芝麻糊，冇芝麻糊。 改點豆腐花，冇豆腐花。 再改奶凍，都係冇的！ 最後點了楊枝甘露。  可惜，芒果勁酸， 用了芒果糖精， 用料令人失望， 味道令人難以接受。  同行友人點了榴連甜品， 榴連果肉極少，價錢偏貴， 令人十分失望。 綠茶雪糕係招牌菜色， 心諗點都冇得輸， 可惜，有榴連味！肯定冇食錯。 雪糕一上枱已經溶了一半， 衛生情況有待改善。  整體來說， 價錢偏貴，用料欠佳， 味道令人失望， 應該以後不會再來了。 
smile	我愛金金 放假約咗朋友喺九龍塘打波，打完波成身汗水，咁梗係要沖個涼先啦，沖完涼個肚又覺得空虛喎，於是問吓朋友，喂食唔食飯？ 點知佢哋個個異口同聲話，「梗係食啦，餓個死人啦！ 」 跟住就有人提議或浸會醫院隔離，有間冰室幾好食，仲話係連鎖㗎喎，質素應該有返咁上下，同埋係靚裝修，又坐得舒服嘅。 行左15分鐘左右，我哋終於到啦，可能時間尚早先6點令，餐廳唔算多人。 我望咗一陣個Menu，發現佢價錢都唔貴喎，屬於正常，四十幾五十幾蚊個飯，咁我就帶咗一個鹹魚雞粒炒飯，又幾好味喎。 
ok	佐敦懷舊牛扒餐廳 行開佐敦見到間餐廳裝修幾懷舊，仲有我最鍾意食嘅牛柳😋一於入去食。 兩個人食就一人一份牛啦，我就揀咗招牌焗威靈牛柳🤩， 另一份就叫咗份美國一級安格斯西冷，仲有叫多碟小食—招牌德國咸牛脷。 每份牛都係套餐，送餐湯，同麵包。 個麵包好好食，外脆內軟，仲會幫你個麵包搽定牛油係入面，好貼心嘅服務👍🏻 個湯都好好飲，見到隻色咁紅就知好夠味，連啲蔬菜都忍唔住食曬，好味啊🤩  小食嚟講都幾大碟，將牛脷切粒狀，幾彈牙，夠鹹夠惹味😋 有驚喜係個招牌焗威靈牛柳，用酥皮包住個牛柳，個酥皮仲好香， 相機食完，就忍唔住即刻切黎食，個牛柳就叫咗十成熟， 但一啲都唔乾身，仲好juicy，唔會覺得’鞋‘，果然係招牌菜🤤🤤 有個咁好食牛柳對比下，西冷扒都keep到水準，7成熟啱啱好，唔太生，都同樣好juicy，唔’鞋‘口👍🏻 食食下發覺好多人係出面排緊隊，好彩我地唔得早唔洗等😌 p.s 除咗嘢食好味，環境都好懷舊裝修，地方細細地，唔會好嘈， 可以同另一半去浪漫下😜😜見好多都係上咗年紀老夫老妻去撐檯腳~
cry	功力盡失？ 誤打誤撞入到工廈，都係想好好哋食餐飯，勢估唔到可以咁伏。 間餐廳嘅裝修都幾靚，座位寬敞舒適，就當時午餐時間所見，人流都唔錯。 餐廳嘅選擇都幾多，出乎意料地，原來米飯主題都唔係只係得飯食咁簡單。 可以有包有麵粉，不過既然講得係米飯主題，當然應該叫飯食啦～ 只係叫咗個聽落好好嘅飯，以為係有真功夫！～ 唔知啲功夫喺邊，就連海南雞最重要嘅醬料，辣醬竟然係用泰式辣醬充數。 雞肉冇乜味，似白切雞多啲。 飯真係好多啦，不過屋企阿媽煮嘅白飯都應該好過佢，乾蒸蒸。 係咪因為啲嘢食飯食都唔太好食，所以先有好足料嘅湯水？ 只能說可一不可再。
smile	堅秋的美味 一入去係有啲茶記feel，不過整体感覺都唔差，跟住食物比我更大好感，個咖喱炒蟹一食就知好新鲜，肉質相當鲜甜，咖喱配法包，好味得不得了，講真係區内真係無乜好食，尼間野真係比其他餐廳好架喎，同啲店員傾開知道個廚房係由正宗泰国人主理，味道好正宗，好地道，真係值得食下。 
ok	團購semi buffet 好朋友每年都會請我食生日飯，今次佢就係團購買咗Semi buffet，咁收工就同佢一齊都去尖沙咀食lunch啦！ 尖沙咀真係好多人，行到去餐廳嘅時候已經好攰，餐廳嘅環境係乾淨的。 睇完餐牌之後就揀咗個長通粉，然後就去拎沙律啦！沙律吧揀嘅嘢唔係多，不過係質素OK嘅，佢嘅餐湯同麵包都係正常味道，冇乜特別。 而我friend就揀咗個意大利飯，兩個main course都係正正常常。 反而最大驚喜，係去洗手間嘅時候，有香水同hand cream試用，係我哋幾鍾意嘅牌子！ 
cry	食風景多於食好西🥺 鑱咀萬萬歲!🙌🏻 ChamZeoiLongLongLife🙌🏻 🐭老掌櫃一d都唔萬歲！😥 .. .. 🐭食店係海之戀商場裏面，有室內及室外位置，室外能夠望到全海景，景觀開揚壯麗非常寫意清休。 .. .. 🐭食物選擇非常多，賣相亦唔錯，可惜味道令人失望...明明係食東北及上海菜，但味道口感就像好一般的港式茶餐廳... .. .. 🐭魚香茄子 $68 分量好多，外表吸引。但冇魚香味，醬汁亦唔惹味。茄子及肉絲亦唔入味，有點像白灼茄子。整體就是完全不香濃，完全冇鑊氣😔 .. .. 🐭東北亂燉 $88 裏面有蔬菜、紅蘿蔔、粟米、茄子、粉絲、一字骨，全部都冇乜味。醬汁味道奇怪，就像淡淡的豉油味。一字骨肉質好硬。整體完全沒有風味...🥴 .. .. 🐭老掌櫃中國白酒 $55 支野細細枝好得意！但極度劣質，完全飲唔到！入口果吓都尚算正常，但忽然非常乸口，然後散發出陣陣濃烈嘅臭膠味，好臭，真係好臭，根本吞唔到😤 .. .. 🐭食神鼠到老掌櫃失望一遊，拜~ 
smile	冇期望， 但絕對驚喜！🤤🤤 難得老公話同兩個小朋友去長洲喎⋯⋯咁就一行人5個同工人姐姐一齊去囉！！   長洲真係唔熟， 周圍行下， 本來諗住揾長洲糯米糍， 點知揾咗好耐， 行到小朋友話肚餓了， 又咁啱見到新開嘅呢間店。。  好乾淨， 見佢咁乾淨， 我地就入咗去！   我叫咗一碗义燒烏冬。。。呢個烏冬一嚟到，（嗰湯好鬼香，香到， 小朋友唔等我夾就已經自行解決）相都冇得影。。。   行入門口時有一枱客人， 見到佢嗰三文魚鬆蟹籽飯好似都ok, 小朋友話要食，我地就叫咗一份囉。。 再加錢要咗杯台式奶茶。。 杯奶茶真心好飲， 啲啫喱仲QQ的。。 好得呀👍🏻👍🏻 個飯， 好食，料足，最緊要係， 我個仔係咁自己攞三文魚鬆嚟食， 證明好食！   之後老公叫咗份咖哩漢堡扒蛋包飯。。。 睇賣相就🤤🤤 ， 食落去， 啲漢堡扒成吋厚，真心正， 一啲都唔欺場！ 價錢絕對係超值呀！！  冇咗烏冬， 我唯有叫多嗰小食， 佢地推介咗炸芝士圈， 但其實唔平，但個老闆話， 你如果係芝士控， 一定要食！ 見佢咁講， 就試啦！！！   哇哇哇， 得4 件咋........ 但係。。。食咗第一啖， 我嗰反應係， 駛唔駛呀。。咁香， 咁滑，仲要唔漏， 我一個人對嗰三件， 如果唔係老公叫停我， 我自己一定食埋嗰件！   總之這一餐簡直係預料之外，驚喜得嚟又好食！   走嘅時候， 再外賣埋自家製雪條。。 個奶茶好正呀， 我個仔係咁話食我嗰條， 唔食老公的椰子味！  
ok	打邊爐季節❄️ 冬天係打邊爐嘅季節，諗唔到紅磡有咩任食打邊爐，就黎呢間連鎖嘅任食牛放題。 質素應該有返啲保證 一個價錢，任食牛，豚肉，雞，菜，沙律，丸，脆皮腸，鴨血(推介食呢個，好滑好有咬口)，烏冬，拉面等 啲嘢食有啲質素，唔係cheap嘢，脆皮腸應該係金x牌 仲有任飲任食甜品，選擇好多，不過甜品賣相唔太吸引，無食到。留返肚食下軟雪糕仲好 六款湯底任選兩款。揀左甜醬油同豬骨湯，味道正常，無乜特別。  鍾意飲酒嘅朋友要注意喇，加$22可任飲Asahi。一杯500ml, 就算飲一杯都回到本。好過飲任斟汽水，因為啲冰不太衛生。鍾意飲啤酒嘅就要加喇  叫左$188嗰隻牛，肥瘦均勻，但追加嗰碟似普通牛。豚肉同雞脾就正常。 最後要讚下帶位嘅小姐，高峰期俾人狂問都依然好服務，仲落手幫手執枱 
cry	不能形容的味道 話說係地鐵站行岀黎又唔想食平時食開果幾間，見到佢新開咪行入去試下囉。🤔🤔 入去坐底揀左個特餐，有煙肉火腿炒旦+瑞士雞翼撈麵。一上枱煙肉同火腿係凍既，煎都冇煎過，炒旦只係微溫，但呢d都唔係重點，重點係瑞士汁果度！！😑 外表真係瑞士汁既顏色，食落竟然有腩汁味，真係令我眼界大開又極之失望！最後只係食左半個麵就放棄左，一向有衣食既我都冇試過食剩野，但呢個瑞士腩汁麵真係點都呑唔落，仲要賣四十幾蚊，真心冇下次！！！🙄🙄🙄 
smile	誠意小品，美味炭燒牛扒 今日老公生日，細妹介紹咗間幾好情調嘅餐廳比我地去慶祝，搭地鐵喺西營盤站出，行2條馬路就到，唔算難搵~ 淨望外觀都已經覺得氣氛唔錯，相信內𥚃會更好feel 果不其然，場內環境唔錯，燈光柔和，座位寬敞舒服，多是懷舊擺設，水吧至厨房位置放咗一大組酒樽陳列及紅白酒堆砌而成嘅陳列櫃，確實係慶祝丶聚會傾計的好地方，我哋較早到，幸運地安排咗我哋坐近街的窗口位，其實佢地都好爆場嫁，我地坐低半個小時多，已經坐滿8成人 餐廳比較多元化，以西餐為主，烤煎炸焗燉的菜式都有，粉麵飯和扒類亦不小，除此之外，生蠔同海鮮亦有參一腳，而且都好多款式選擇，當然小不了紅白酒同甜品啦～ 我哋揀咗個2人晚餐，可揀牛丶豬或生蠔，我老公咁愛牛，當然係揀炭烤美國肉眼呢一款，配多兩杯特飲 頭盤係煙三文魚凱撒沙律，特別有心思，用煙三文魚砌咗個玫瑰出嚟，加上脆口麵包粒同水煮蛋，每片生菜都均勻咁沾有沙律汁，配埋鹹香嘅煙三文魚同薄芝士片煙肉粒，一個好開始 每食完一道菜，之後佢先會上另外一道菜，沙律之後就係湯品，我地各自叫咗自己嘅心頭好，分別係黑松露野菌忌廉湯同埋蟹肉南瓜忌廉湯，賣相吸引，先講野菌湯先，好香菇味，而且放咗好多黑松露，濃郁方香，好creamy 跟住就講蟹肉南瓜忌廉湯，放咗好多蟹肉，毫不吝嗇，而且南瓜蓉打得好滑，又飲到又食到，而佢個多士都有别於方間的蒜蓉多士，除咗落蒜蓉牛油焗之外，仲食到有D檸檬味，幾特別的多士 主角出場，炭燒美國肉眼，我地叫咗七成熟，其實五成熟會好味啲，老公就我唔食咁生，叫咗七成，不過都好好食，肉嫩多汁，香氣撲鼻，而且佢D薯蔬焗得好香口，又唔會乾爭爭，點海鹽食牛味更出，更濃郁。 主食我哋叫咗香辣蒜海蝦意扁粉，個辣粉有少少四川味道，意扁粉比扁意粉幼身D，配埋三色椒一齊炒，海蝦既大隻又爽口，其實並不辣，帶有淡淡牛油蒜香～ 雙朱傳奇同埋香橙特飲，香橙特飲似柳橙沙冰，清新可口，而雙朱傳奇就係朱古力沙冰加雪糕，連沙冰都有粒粒朱古力碎，朱古力控必試 甜品我哋叫咗朱古力熔岩，其實係心太軟，佢仲配埋個雲呢拿雪糕比你，一冷一熱，觀感享受，為今晚劃上句號。 
ok	初嘗特色手工啤酒 入到長洲，除空氣左食海鮮外，當然要試下甜品啦！ 今次就黎到呢間'在水一方'試下。 呢度裝俢好簡潔，都幾舒服，睇menu 見到有手工啤酒，仲要有我鍾意的apple crumble 味，當然要叫黎試下。。。就叫左一枝同老公share, 店員就俾左兩隻都幾靚的玻璃杯我 ，用靚杯飲特別開心 ，倒酒落杯，立刻散發出一陣帶有淡甜的蘋果肉桂味，簡直係我至愛，一個字，正！ 等左15分鐘左右，我地叫既紫薯窩夫就到啦！窩夫鬆軟可口，可惜，單是配合忌廉和紫薯蓉， 味道稍微有點單薄，雖有配一球小雪糕球，但因太小球，略嫌有點兒不足。。。。其實只要多一點點就好，因為畢竟此窩夫要價$78。 
cry	食物同態度都令人失望 第一次同朋友入土瓜灣食野就中伏，搞到我對土瓜灣有少少陰影，亦忍唔住開個ac留劣評。 本身見係openrice上面評價都唔錯，價錢又偏貴，一入去環境都幾有feel，以為實無死啦，但實質上食物同服務都令人極之失望，最後只係點左幾樣野就止蝕離場，賣單之前個店員仲係咁催我地嗌多d野，但其實已經食左二百蚊野，仲要d野食唔好食... 首先，最令人失望嘅就係呢個吞拿魚刺身（72），單單五片吞拿魚就已經承惠72蚊，見圖係每片都切得唔均勻，粗幼不一，只係睇見都令人卻步無晒食慾，色澤亦偏灰暗，唔夠新鮮，食落去口感好梅，雖然都叫好過放題個d劣野少少，但72蚊黎講真係不了，年度最後悔決定 其次，個名雖然叫黑松露之戀（68），但同花之戀一d關係都無，只係d壽司上面多左d黑松露，d黑松露就無得唔好食啦，而上面嘅刺身切得好過吞拿魚好多，但d壽司食落去同爭鮮無分別，又無鮮味又無咩口感。 個串燒（大蔥16，牛舌28）如無意外係全店最好食嘅野，如果大家想試伏嘅，淨係嗌串燒好啦，整體黎講除左燒得老左少少，但性價比一定係全店最高 
smile	唐記出品 必屬佳品 天氣濕冷，食麥都冇麥胃口。 今日做完運動覺得食點心做lunch都唔錯 ，原來唐記包點唔止得包，仲有蒸飯  ，煎餃，飲品選選擇都很多。    係典型grap and go 快餐，今次手上有環保食物盒，店員都冇黑面兼好快手放好。  1。 雞蛋牛肉蒸飯。 菜份量都喊少，牛肉係牛肉餅，食落似牛丸質地，有半熟蛋同醬汁。 2。叉燒包。 材料足，麵粉夠實心。 3。山竹牛肉球。 4。燒賣。 兩份。好飽肚既豬肉燒賣。 5。黑芝麻豆漿。 夠香滑。 總結： cp值高。
ok	南丫島必食阿婆豆腐 南丫島行山前必定會係起點食個阿婆豆腐花先上路。 黎過幾次都只係見到阿嫂，今次終於證實都市傳說中既阿婆仲在生！聞名不如見面，見阿婆仲好精靈，食到佢親手畢既豆腐花，頓之有種延年益壽、如浴春風之感。 豆花有冷熱之分，落單俾錢後等阿婆整好放係托盤，就自行拎埋位食。 凍豆腐花 ($12) 軟滑既豆花近乎係口內化開，輕輕用脷尖一頂就吞得，味道清新、豆味唔算好濃郁，勝在夠凍夠滑。 阿婆淋上既黃糖漿濃度猶如蜜糖，即使我慣左食幾啖豆花落一次糖都頂唔住，最後要隔左d糖黎食，反而原味清清地仲正。 大熱天時係樹蔭下、吹住涼風食個凍冰冰既豆腐花的確係人生一大樂事，可惜由離遠見到檔口開始，及至特意選擇最角落既通風位置，從頭到尾都傳來陣陣坑渠味，有少少難以下嚥。 明明上年黎既時候都冇呢個問題，睇黎天氣對附近既環境衛生有一定影響。 當然一場黎到我依然會堅持幫襯，希望婆婆身體健康，下次再見面啦。 
cry	無話可說 之前都黎食過，見佢都幾安全，今日再黎。好垃圾，3個人食早餐，一個叫經典早餐，一個叫瘦肉粥炒面，一個叫滑牛粥腸粉。一開口已同位呀姐講要經典早餐，火腿通，炒蛋，黎到張單完全唔岩，同呀姐講，重要話自己無錯，好失望。 一間餐廳請到位咁既人真係多謝晒。一間味道ok但服務完全係零既鋪頭。如果地方本身文化係咁，我無話可說。我好失望對成發。 粥正常味精粥，不過用料都足，滑牛拿到無肉味，但以多獲讚賞。 至於早餐，炒蛋份量較麥當勞細，但餐包自家出品，幾岩口味。 
smile	經濟又實惠既泰國菜 之前同朋友食過呢間，覺得真係性價比高， 唔來食多次都真係對唔住自己，今次就同同事來左呢到食lunch, 間野近九龍灣港鐵站，係得寶商場入面既1樓，餐廳裝修就係一架火車，所以都幾特別的~   設備都好齊，已有水杯水壺在枱上 呢到既lunch真係抵食又好味 跟餐可加20轉椰青，加10轉龍眼冰 平時散點椰青都要35，龍眼冰25 所以叫set lunch轉飲品好抵 龍眼冰好足料，啖啖龍眼肉  木瓜沙律   呢個d醬汁酸酸甜甜，同埋有少少辣 都幾開胃，木瓜都好爽口  青咖喱牛腩飯  lunch去食都係49 份量都好足料夠食， 牛腩牛筋都算多 青咖哩好開胃，甜甜地又唔辣  泰式炒金邊粉  這個炒得唔油又好食 味道都係酸酸甜甜咁， 吱埋d青檸汁再撈埋d花生碎食一流  細冬陰公湯  都好大鍋下，3至4人食都得 冬陰公好足料，有蝦，草菇，冬菇，蕃茄 味道酸酸辣辣，好飲  馬拉盞炒通菜 d菜炒得剛剛好， 炒得入味又爽口 呢個都少辣 服務員十分有善，食物又唔錯 價錢又唔貴，真係誠意推介 
ok	我懷念的懷舊快餐店 細細個企係個玻璃架外面"裝"入去, 岩岩好望到個炸爐, 睇住啊姐將雞翼放入去炸, 到見到佢撈上黎, 就會覺得好開心, 因為好快就有得食喇 不過如果而家想再係玻璃架度"裝"入去, 就要彎低身先可以 lu~ 一間由細食到大既快餐店, 基本上佢所有野我都食過哂, 碎牛通, 沙嗲牛肉米, 雪菜肉絲米, 奶油多, 漢堡包, 蛋撻, 薯條都係我至愛, 不過最愛都係炸雞翼, 雖然只係普通既炸雞翼, 但總覺得佢特別好味, 可能真係因為有感情掛, 所以即使搬左去九龍, 都會專登坐車入黎食~ 我食左咁多年都有個心得架, 見到有朋友話雞翼太咸, 應該都係因為d 華鹽, 咁如果你有食粉麵既話, 可以試下先將雞翼放入湯度浸一浸先, 因為老實講佢既粉麵湯底味道都幾淡, 咁浸一浸, 碗粉既味道就會好味d, 雞翼又唔會太咸喇, yeah~ ***不過如果唔打算食粉麵, 又怕雞翼咸既話, 其實係可以事先叫啊姐少鹽, 都可以ga 
cry	頹飯中之極品 唔係第一次去大家樂，不過今次實在非常失望! 其實前線員工係好重要，如果佢哋嘅認知不足，對顧客同公司都會造成好大影響!好似今次我去食下午茶餐，叫咗一個豬扒包同魯肉飯 ，我萬萬估唔到發生咁嘅情況: 首先講個滷肉飯，一嚟到我已經嘩咗幾聲，白飯係夠嘅，但滷肉大概只有兩湯匙~係兩湯匙呀～我撈埋白飯之後嘅情況如圖示，無花無假，咁同食個白飯嘅分別係，你會偶然咬到粒餸，前線員工們其實將心比己，你會點睇呢碗飯?人生最啜核之頹飯莫過於此! 再嚟就係豬扒包，打開如圖無照騙，有嘅都係大家樂登出嚟張相，但相對滷肉飯嚟講已經好好多。
smile	軟殼蟹控最愛 住係大埔附近，本身諗住食附近間拉麵店，但太多人 經過見到咖啡灣，就醒起之前網上都有唔少報導介紹，所以就轉戰咖啡灣 - 門外有幾個人，但唔洗15分鐘就有位 餐牌都幾精緻，成間餐廳個佈置都好多色彩 睇到個人心情都會靚D - 本身其實都幾怕食鵝肝，因為怕佢有種酥味 但今次呢個鵝肝和牛巨人堡確實唔錯 成個漢堡好juicy 一啖係絕對咬唔哂個包既咁多層 連塊和牛漢堡都比想像中好食，香牛味又唔乾 推介 直接睇圖就知有幾厚   - 星期日行完山餓到暈 真係要食番個飯補充體力先得 見到呢個軟殼蟹咖哩蛋包飯係新推出 我呢個軟殼蟹控緊係要一試 個咖哩汁唔辣，甜甜地又不失咖哩味，岩哂我呢類唔食得辣既人 隻軟殼蟹好大隻，咬落去感覺到充滿蟹香同蟹汁 食呢個飯覺得好滿足   唯一一樣真係要雞蛋裡挑骨頭既係 我個人鍾意蛋包炒飯多d 哈哈 其實當日行完山真係好肚餓 店員話漢堡要等耐少少先有 要20分鐘 點知最後個飯竟然早過漢漢堡包到 兩個人share食以上兩樣都好夠飽 - 之後都會再黎幫襯 見佢既甜品個樣都幾靚咁
ok	一家大細飲茶食飯一流 難得放假有多少少，安排同屋企人去深井，一嚐久仰大名嘅裕記燒鵝。聽聞中午食飯時間都多人，我地揀下午去，大約兩點半去到，果然成功避開人潮，一去到就有位。  燒鵝1/4隻下裝$175 幾肥美幾香，皮夠脆，點埋個汁中和油膩感覺，送飯送酒都一流。  豉汁帶子蒸豆腐$98 清淡菜式，媽媽鐘意食，帶子夠鮮味，豆腐正常唔算好滑，好似我呢啲偏向食得鹹嘅人士就覺得成碟餸太淡。  沙爹粉絲金菇肥牛煲$98 牛肉粉絲夠多，都幾足料，不過味道就一般，煲仔黎講唔夠香。  椒絲腐乳炒生菜$80 呢個生菜竟然出乎預料地好食，腐乳同菜炒得夠香，少少椒絲帶微辣，夠曬惹味。  豉椒炒腸什$95 呢個菜式炒得夠香，就連配料尖椒紅椒洋蔥都爆得好香好夠鑊氣。  5個餸加茶位白飯花生，總數$701，我見menu上仲有好多菜式，都幾吸引，如果屋企朋友有車，過黎深井都係一個唔錯嘅選擇。  
cry	開天殺價 咁岩係附近做完野入流浮山食晏睇下有咩食啦! 之前都有食過"歡樂"不過係叫海鮮，感覺都唔差! 一個人行到門口，個高大既部長話有碟頭飯食，咁就入去試下啦! 入到去都無見有碟頭飯既餐牌，咁就求期叫個薑蔥蠔飯! 個飯係幾好味既，不過埋單就出事喇! 收錢時另一個矮小四眼既部長，就兇兇咁話"邊有碟頭飯架，邊個寫既!!!" ，跟住個個待應都無反應。佢就開天殺價話收$128，仲要唔俾免費泊車。係佢既地頭唯有照俾，不過嬲到我要即時上黎開個Account話俾大家知，唔好上當! 
smile	下午茶之選😍😍 今日黎到找食，平時我通常揀越南野食，因為我本身鍾意食酸味味辣辣地嘅嘢，又愛飲咖啡！🥰🥰🥰🥰 不過今日天氣涼左好多加上又落雨！我想再食d再辣啲嘅嘢😎😎 行左好幾間都冇乜特別！點知眼角𥄫到尾尾有間米缐陣💕💕重有好些人等緊位添，就即刻過去拎飛等位，可能我一個人，所以都快嘅！ 我點左呢碗鮮炸豬扒米缐配麻辣蕃茄湯😍😍 賣相不錯啊！ 食落好開胃，有麻，辣，酸🤪我諗我吾使5分鐘就食唒😆😆可能肚餓啦！🤣🤣味道係幾好嘅！下午茶$ok  有機會試下👍🏻
ok	長洲芒果糯米糍 黎到長洲梗係要試下特產既！依家市區開左好多呢間舖，個人就無試過，真係唔係好知佢地個關係。 入長洲呢間買就一定最正宗既！ 糯米糍預先用紙巾包好，食時方便乾淨！ 話曬都$12一舊，芒果肉都算多，皮甜甜地，好煙韌，有咬口！ 但皮可以再薄啲。芒果依家唔係當造，但肉都好橙色，好甜！糯米糍成個雪凍左，連芒果肉都凍，所以幾好食！ 不過個人覺得好似比以前細舊左，如果再大舊啲會更好！ $12一舊唔算平。 條街仲有好多舖頭賣糯米糍，價錢都係差不多。 
cry	有膠味既炒貴刁 一上碟炒貴刁就已心知不妙，50幾一碟野得幾啖貨仔。。心諗好食既話都冇乜問題，一放落口既時候就發覺成陣膠味。。一開始以為係香料味，點知原來係個廚房佬戴住個洗碗手套黎煮。。  個喇沙就成個出面啲車仔麵咁，又係50幾蚊，個魚片又成陣臭水味，青口又膠膠地。。  個沙嗲又係奇奇怪怪，啲牛同雞用左好多黑椒黎腌，基本上係完全冇肉味，個沙嗲醬又淡到唔知想點。。。  呀老闆娘如果想多啲人食你間野就真係唔該你自己食兩啖先。。如果你食唔出有乜問題就證明你真係唔係好啱做呢行。。  睇緊呢篇既你真係唔好過黎比錢買難受。。 
smile	選擇唔多，但係都幾好味 我哋今次叫咗幾樣嘢食：有避風塘薯條、bbq醬海鮮pizza、香蒜/香辣蝦意粉、焗棉花糖榛子醬graham crackers同一款cocktail。  我哋推薦避風塘薯條，薯條熱辣辣，好香脆，配埋炸蒜同埋辣椒，超級惹味！值得一試！  至於燒烤醬海鮮pizza，佢嘅燒烤醬同我想像中嘅唔一樣，帶甜，有少少似叉燒醬，d海鮮就冇咩鮮味，不過勝在pizza好脆，都幾好味。  個意粉就幾好味，不過個人就鍾意蒜味同辣味再重啲，咁就更加正啦！  個甜品就普普通通啦，個人就唔太鍾意放香蕉係入面，同埋棉花糖可以再焗耐d。  Cocktail 係elderflower味，太甜，所以唔推薦。 
ok	[佐敦] 初嘗港式西餐廳-花園餐廳  花園餐廳真係由細到大都聽 最出名就係平價的港式西餐 但真係從來都未食過 同事聽到之後好驚訝 決定要帶我去食一次 佢話佐敦呢間係佢食過咁多間分店之中最乾淨的   選擇︰ 羅宋湯 都夠料的 唔會水水的     蜜糖芥末燒德國豬手配薯菜 $69 賣相都幾靚仔的 不過唔明塊橙的用意 哈哈 薯菜唔脆同埋有點油淋淋 有點失色 德國豬手的蜜糖芥末略嫌少左D 豬皮上仲有D毛 但整體隻豬手唔會好咸 而且好大隻 仲充滿骨膠原   初嘗花園餐廳 本身都唔抱住好大期望咁去食 感覺都係正正常常 不過不失啦
cry	性價比低的名人餐廳 星期五，森仔反晚更，所以有tea break. 我同同事一行5人去食個tea 叉一叉電😂 係公司附近有間新開既小喇咩，係名人黃長興所開既。 甘我地就決定試一試佢。 e間餐廳係做越南菜和西餐既。 但係tea set 到，就全部係越南野，好似生牛肉湯法河，雞絲撈檬等，越式夾包等 全部都係38或48，會包一杯熱飲。  森仔叫左雞絲撈檬跟滴流咖啡. 雞絲撈檬:e個檬粉用左幼檬，食落口質同質感同大大不同，幾彈牙同爽身。 而檬上面鋪滿3個不同配料，羅白絲，紅羅白絲同芽菜。料就係多，但係味道就真係馬馬。可能我真係好唔中意甘多生芽菜 最後，配上少得可憐的雞肉。其實，雞肉係好食既，但係真係好少，得幾舊碎碎的。 滴流咖啡：e個真係睇落係幾用心既，用上一套工具，在客人面前直接滴流。味道蠻濃郁的，好香咖啡☕️味，唯欠更多的鍊奶，讓味道沒有那麼苦。 其他同事食果d，也表示正常。特別，我也試左一啖越南面包，那個製作得好好，包外脆內軟，夾料也算還好，有美味配醬！  整體而言，價格偏貴，食物份量不多，不大推薦的。 
smile	比老鼠樂園抵食好多 去得本地樂園都預左食野不菲， 不過想要食飽都唔易嫁 熊貓薈嘅餐可謂份量十足～味道唔錯～ 兒童餐簡直豐富 差在未送埋波波， 味道真係唔差的～不過甜點就麻麻， 芒果布甸好假，餅乾太甜，但樣子可愛～ 但小朋友食得開心，照食可也  燒味套餐要一讚 因為叉燒係梅頭，雞係雞肶黎 天賜嘅機會都比我遇到， 所以點都要寫返篇食評讚嘆下 不過同樣杯朱古力好太好味， 睇黎甜品方面真係唔太適合我～ 跟餐重有杯haagen dazs送  樣貌協會比熊貓包吸引左 不過如果佢唔係芝麻饀係蓮蓉饀就好啦～
ok	服務何其差 我想問一句你地公司既訂枱機制 完全不知所謂 果個唔知經理定主任既小姐 我訂左枱 成粒鐘先再比枱我 仲要搭枱 感訂枱黎做咩呢？ 仲要呼呼喝喝都算 我知你多人 就係多人先要訂枱呀  唯一值得安慰係出品唔差 野食都幾好 多選擇 ！ 環境舒適 係個洗手間太多垃圾 好啦食完賣單走 大佬 我賣單比錢又等成5分鐘 你唔夠人係你地公司問題 收錢都要等？ 唔好玩啦  我係消費者 唔係黎受你地氣嫁 整體係樓面態度不知所謂 由其是果位所謂既高級人士  希望你地公司可以改進下最基本既員工服務態度 
cry	中伏之選 想食一次牛肉放題火鍋，點知出事。  成餐只有壽司最好食，叫左一個毛蟹湯底，一個豬骨湯底，豬骨湯底可以添豬骨湯，毛蟹就只加得清湯，有一個新店員無問就對調左黎加湯。  牛肉薄過張紙，啲雞肉又唔滑又無味。隔離檯客人叫員工加牛，好耐先有人送碟牛黎。  喬麥麵好似啲裝飾咁一個花尊裝住，點知個地好跣搞到仙女散花咁。  壽司就有番啲水準，不停攞先夠飽。  間餐廳地板整跣，對於成日要客人，行出行入嘅放題店，極為唔安全，加上一窩窩嘅火鍋附近，你地諗下有幾危險。  去大X屋食放題好過。 
smile	太古茶記 同事話太古開左間茶記, 價錢實惠又好味,  原來咁就腳, 仲話海南雞飯幾好味添~  一出太古地鐵站就係喇.  不過人流都幾多, 好彩等一陣就有位了 咁我地就點一個海南雞飯套餐, 黎到賣相同照片一樣啊~ 哈哈, 食落都唔錯, 去左骨既雞, 連埋一碗中湯油飯  我另外就點左XO醬炒西蘭花牛肉, 好惹味啊~ 見到佢有蛋白杏仁茶, 好吸引咁呀, 太太話好多蛋白, 幾好味 (跟餐叫係半價) 另一杯我叫左老陳皮柑桔蜜, 好有驚喜好好味, 非常潤喉!  入面真係有一粒柑桔架   太古終於有一間性價比比較高既茶記, 值得推介! 
ok	抵食雞煲火鍋 聽好多人推介過呢間雞煲火鍋，不過我都係第一次食。   係抵食ge，一個價錢滿足3個願望，又雞煲又火鍋又海鮮刺身🐟佢係一set俾齊你，然後某d可以免費任refill，某d就加錢refill.... 不過人大左其實食量真係冇以前咁大，冇辦法好似以前食放題咁瘋狂食，所以任食的吸引力都相對冇咁大了。   望到係幾開心的，但由於食量有quota，我都係希望有得選擇，淨係想食的野。就好似，食雞煲火鍋，就已經冇咩空間食刺身。   而且我都唔認為兩樣野岩feel，所以呢個set我都係麻麻地🙈 
cry	遠睇誇啦啦，食落係茶渣！ 兩口子於秋高氣爽日子同嗲地、媽咪一家四口落珍寶海鮮舫食晏，一來佢地搬離南區已久，二來珍寶裝修後都未過，三來一家人又可到附近影生活照。 一點入坐於三樓太龢殿，撰了幾款點心及飯類，首先出場係-: (1)芝麻炸蝦筒:蝦膠餡料被外層用威化紙包住再油炸，外貌似春卷不過係白色；炸得乾身唔油"立立"食落O.K. (2)蛋蓮蓉包& (3)波菜餃O.K. 黑面故事開始（一）: ~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ (4)金栗百花球:翻蒸栗米砧住無味蝦球，嚼多兩啖都唔想! (5)鮮菇素腸:一句講曬唔多掂!腸粉皮唔夠滑，粉皮用多油去搭夠佢不促之處! (6)山竹牛肉:以為簡單不過之點心，誰知係最唔簡單之作(難食)，打個比預如果24小時供應點心之點心皇山竹牛肉同珍寶比較，點估都估唔到係點心皇勝出，聰明食家知我講緊"物"! 黑面故事（二）: ~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ (7)帶子X X 餃:由撰點心至食緊點心全程半粒鐘未見過"Lee"款點心報到過，老公都feel到我唔多起快加上眼神不悅仲唔"哪哪聲"叫身邊部長跟跟。 黑面故事（三）: ~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ (8)柱薑米蛋白炒飯:我的炒飯之撰，須然珍寶餐牌無此款飯，但老公問部長有無得order呢款飯,回覆有及價錢係$96一碟，O.K. 拍板要一個，每每吃這款飯類就知呢間店舖仲值唔值得食,我條唔會出買我；答案是唔值得。 黑面故事（四）終結篇: ~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ 係食緊炒飯期間老公又問上點心姐姐個帶子X X 餃點解仲未，點心姐姐回答怕"D"帶子蒸唔熟要再等多一等，好又聽住先，點知轉個頭千呼萬護帶子X X 餃終於由部長帶上場比我，唔知係咪天氣乾燥個個餃爆曬口似朵花不特止，"D"帶子好似係對面海洋公園玩過山車全部緊貼於一邊蒸籠唔系係隻餃之頂部；係呢一刻我用SKII美白都唔切，個面實在好黑，部長即係部長佢話不如再蒸過一籠，我按唔住我把聲重兩度語氣答:緊係要啦! ~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ 其間家人念在饑饉國家兒童都唔浪費呢"D"食物，由1點至張近3點個帶子X X 餃我們唔再期望佢再出場，老公於結賬期間從酒樓員工得知呢款點心次次蒸出都十居其九係會爆，我聽完都雙眼一反；如果係"錦"就咪比佢出出醜，你故佢係TVB台慶劇＜阿旺新傳＞劇中湯盈盈扮「醜女阿好」原來係好架! 
smile	快靚正早餐 今日有d急事要過泥油塘，急需一個快餐既時候，竟然俾我見到北海道牧場！ 侍應係11:55am放左我地入泥，話「早餐要快d嗌」。好，收到！  對於餐蛋治，我有一種情意結，就好似返左中學時代甘，每朝臨遲到都會買一份先返課室。當然，呢度既餐蛋治係唔同味既。岩岩整好，食完半份，都仲熱 蛋夠滑，餐肉冇偷薄 奶茶ok既，食完好滿足  魚柳外脆內軟，配滑蛋一流 牛角包細細個，烘得十分香同鬆脆  如果你鍾意我今次既分享，請你馬上立即宜家就俾個♥️同關注我😬 按我個頭像然後按「關注」🙇🏻‍♀️
ok	打沉左生日驚喜 因為朋友生日，剛好見到呢間新開，睇到裝修好靚，於是打電話訂位。   電話過程中，對方非常清楚我係想叫一個甜品上面寫祝賀字句，打算比驚喜朋友。然後對方仲好細心，話到時食完會即上甜品，佢地會收起甜品餐牌，無需再睇。我非常欣賞呢點。   到當日，即使訂位，都要響出面等左半個鐘，然後住坐底，就正正甜品餐牌響枱面。 到最後食完正餐，附近得番小貓3，4隻，突然侍應拎住餐牌問「請問需唔需要點甜品？」 當堂驚喜感無晒，唯有細細聲同侍應講之前已經留左一個甜品。侍應先話「哦⋯⋯咁我去跟一跟先⋯」點會侍應聰明到咁，真係唔該晒你囉！ 至於味道上，如果係黑松露迷，呢間絕對滿足到你。整體上都無可挑剔嘅地方，只係個串燒肉粒好多筋，好硬，唔太好。 
cry	又貴又唔好食 食過人生最樣衰既risotto 真心想問係咪廚師想趕客？ 賣相差到一個點 飯係磚紅色 雞好似亂甘放 成碟食物好似車禍甘 唔係講笑😰見到都唔開胃 好彩食落都正常 但唔係好食囉 唔好甘創新搞甘多野 牛膝無乜特別 Buffalo cheese salad ....加蕃茄 兩樣食物唔夠溶合 好似兩樣東西放埋一碟甘 Beef tartare 幾好 正常 算係甘拉 包都幾好 焗得夠脆唔硬 甜品算係成餐飯最無令人失望既 又靚又幾好 Strawberry 雪糕幾好食 今次嗌左3 course lunch  兩位600幾 唔值🙁 無下次
smile	鯉魚門手信 今日去行鯉魚門燈塔 ，本來仲想入礦場， 未入到去已經見到兩隻流浪狗， 過咗窄路仲見多幾隻係度守住，佢地🐕多蝦我哋人少(2個)， 都咪話唔驚😮 跟住扮鎮定掉頭走。   行返回頭路出大街 ，經過唔少海鮮酒家。但係當中有幾間食品店 ，仲有呢間，屹立逾半個世紀嘅總店 ，要幫襯下  有好多嘢食擺喺度試食， 梗係要買番呢度最出名嘅合桃啦， 香口鬆脆， 甜甜地， 一開咗 ，大家都忍唔住口，一食再食 。  蜜汁豬肉乾，軟硬適中， 香甜，又係一個停唔到口嘅小食 。  仲買咗雞仔餅 ，佢哋話有分硬同軟嘅， 我哋都係買咗隻軟嘅， 好香南乳味 ，$10有6個 ，超抵。    
ok	可以放鬆心情得自助餐 環境好舒服，好有度假的感覺，餐廳出面就係沙灘。今次的位置都唔錯，景觀好好坐係看海的位置，仲見到青馬大橋的夜景好靚！至於食物的種類都好多，有熱食同冷盤，刺身好新鮮款式都好多，仲有一啲冷盤幾好食，有長腳蟹、青口、大蝦等等   仲有好多沙律可以自由配搭，沙律菜好新鮮清甜，喺餐廳門口出面亦有燒烤嘅位置，可以取燒烤的食物，例如有燒雞翼、菠蘿等等，工作人員會詢問你要什麼，然後就會把食物放在碟上，服務非常周到！甜品嘅種類都非常多，呢度嘅自助餐係唔錯嘅選擇! 
cry	牛扒失手‼️ Outback呢個名我細細個就聽過，大個左仲好中意食添！平時去開Moko嗰間，偶然間發現九龍灣都有！心唸：正啦，放工去食好近喎！是夜星期四，約老公放工去食，貪佢有個匯豐卡套餐抵食！ 我地叫左D餐，之前食過覺得好扺，因為會飽到反艇。今晚都唔例外，但塊牛扒就⋯⋯🤮 先黎個黑糖麵包，保持一般水準👍🏻上枱嘅時候係熱嘅，2個人一個夠哂食。 然後一人一碗餐湯，呢個係⋯粟米湯？我忘了😛但我記得個湯好甜，合個人口味。 再來凱薩沙拉一份，生菜爽甜好好味，略嫌較少麵包糠🤨 其中一個主菜我地簡左烤雞肉芝士夾餅，配上右邊酸酸甜甜嘅醬唔錯👍🏻唔會太漏，一人兩件剛剛好。順帶一提，佢嘅粗薯條炸得幾好味，但就好熱氣🙈 輪到重中之重！美國頂級紐約牛扒！之前喺Moko嗰間食過真係好好味！點知⋯⋯佢今晚竟然令人大跌眼鏡！塊牛扒有勁多「楂」，每一啖食落去都有，我完全唔知自己食緊咩🙆🏻‍♀️呢個質素喺outback出現唔得喎！接受唔到💔 個餐最後仲包個甜品，呢個Tiramisu唔錯👍🏻但偏甜，同埋已經飽到食唔哂～順帶一提個套餐仲包2杯飲品🍹下次想食牛扒，都會選擇其他分店🤷🏻‍♀️
smile	工廈都有quality lunch食 呢間位於工廈既餐廳有少少隱世 (i.e.隔涉) 但係一樣客似雲來 今日就睇下佢有咩秘訣啦😛  舖面嘅位唔多 不過環境都幾舒服企理 感覺適合人少少包個場嚟玩 事不宜遲 食野為上 我同朋友每人叫左一個lunch set 都各有特色 餐湯係羅宋湯 不過不失啦 我叫左Prime級美國牛肉漢堡包伴法炸薯條 牛堡非常juicy 包既內層好香脆加埋生菜同蕃茄 中意burger既我非常滿意 🤓 伴菜既薯條又粗又夠薯味 係咁比坐對面嘅朋友偷食🙊 朋友既燒燴牛舌肉伴胡椒燒汁及香飯都相當不錯 牛舌煮得好淋好入味 一啲都唔痴牙仲有少少粉紅色😯 配胡椒燒汁都幾趁 幾廿蚊食到呢個質素既牛舌 無可挑剔👍🏻 我地仲叫左特飲蘋果同提子特飲㖭 食飽飽飲返支充滿氣既果汁梳打 零舍醒神！😆 最後埋單218 值丫😛 
ok	朋友短聚 星期日同朋友去陶源飲茶，中午都唔算好多人，好快有位。  坐底就叫點心，呢度啲點心都幾有特式。 👉🏼蝦腸 呢碟蝦腸個樣好靚，見啲蝦好大隻，但就只得6件，真係手快有手慢無。腸粉皮薄，係幾好食嘅。 👉🏼蝦餃 又係大粒蝦喺中間，味道唔錯。 👉🏼燒賣 都係一般酒樓食到嘅味道，唔會有幾大分別。 👉🏼菜餃 味道ok但啲皮好軟身，同啲爽爽嘅涵好唔夾，有啲怪。 👉🏼櫻花蝦炒飯 呢個飯我會推介，因為炒得香之餘亦唔油，櫻花蝦都唔少，咬落去脆脆地，幾得意。
cry	第一次試中咗伏 喺OpenRice揾吓屯門有邊間壽司好食，之後見到漁匠屋裡面d人評分都話ok，睇d相都唔差，咁就去試吓啦，問侍應吞拿魚腩係大拖羅定中拖羅，佢話係大拖羅，good，咁坐底就叫咗個1號丼，最初都好期待，點知拖羅唔掂，又唔新鮮，連d色水都變咗，一塊食唔落口，另一塊無食到，之後海膽一舊正常，另一舊可以形容係海膽漿，有怪味，隻蝦就ok，d魚就唔新鮮，三文魚子好似隔咗兩日，色沉味變，失望埋單走，比佢d相呃哂，加一後227蚊食d咁嘅質素，唉~估唔到變咗色嘅拖羅，同埋d海膽漿，佢竟然都可以比客食，仲邊會仲會去食第二次丫 
smile	不錯的體驗。 這間餐廳最特別之處是有很多不同種類的炸物。對一個比較喜歡去掃街的我，自言喜歡葵湧廣場。今晚決定選擇佢。因為裏邊有野味有邪惡好多好嘢食。每張相都好吸引有好多炸雞雞畀雞翼。淨係睇相都睇到流口水而且小食都係即叫即炸絕對新鮮。有啲醬汁茄汁番茄汁全部係任你用。我覺得間餐廳比較大方。舅父最愛嘅當然係芥辣wasabi.. 而我當然係希望再食多次芝士拉斯棒,你出邊好難食得到。裏邊又方便地鐵站走過嚟唔到1min, 自然覺得唔。觀感各樣都ok 
ok	普普通通, 100蚊, 不過唔喺好飽 平日晚餐去食的, 大約7:00. 都坐滿, 不過未至於要等位.   叫咗個魚生飯. 大約100蚊. 成個飯唔喺好多. 男仔應該食唔飽. 魚生感覺都ok lah, 普普通通. 只喺價錢有少少唔值, 都唔飽.   侍應好足夠, 上菜又快. 另一個好處喺任坐, 坐得都舒服. 食完飯都仲可以吹好耐水.   餐牌choices都幾多. 有魚生飯, 咖喱飯, 又有火鍋, 冷麵同烏冬. 如果對食物要求無話好高, 純粹想一大班人食餐飯, 吹下水, 都算喺一個唔錯既地方. 起碼超近黃大仙地鐵站. 
cry	一肚氣 尋日星期一打電話去book咗八點半三位，去到8點半佢話要等多15分鐘，因為客人食緊粥重未埋單，無所謂！門口已經有兩張枱係八點半喺度等緊，但係我望入去佢話埋單嗰兩張枱張重繼續食，見到有一張有侍應仲放咗碟菜俾佢，再過多5分鐘，跟住係我後面嗰張枱等個女人已經不耐煩出聲問一位男店員，佢話冇辦法啦，因為我哋餐廳唔限時間，佢話你哋可以坐到12點都得，我就覺得佢好有問題，依家唔係話坐到幾多點，係我哋已經book咗八點半嘅枱你冇位俾我哋，係唔係如果個客唔埋單，咁我仲要喺門口等呢！跟住我哋已經唔想再等啦，去第二間食。呢種服務態度唔得囉！ 
smile	感謝您！特意為素食者造的「特色飯」 作為一個素食者，平時同同事食晏，去親呢類型餐廳都係要「走呢樣，走嗰樣」。 今日，鍾小姐認得我係食素嘅，就主動叫我試下佢自己平時食開嘅素午餐（唔响餐牌㗎～）： 沙律＋蛋＋茄汁焗豆＋白飯，我當然話好啦。  碟飯送到嚟，我已經好開心。鍾小姐過嚟發現個沙律變咗熟菜，佢好似唔係太滿意，入咗廚房幫我問個究竟，原來今日個廚唔同咗人，佢就叫廚房整多幾隻菇比我，好感動呀！ 我嗰三位同事見到鍾小姐嘅貼心服務，都超級滿意呀~ 實在係抵讚 連埋杯奶茶都係46蚊 
ok	酸酸甜甜的滋味 好記得細個粒粒雪糕佢係一部自助販賣機可以揀選自己喜歡嘅味道再買。直到有一段時間佢突然間消失左唔開心左好耐最近發現咗原來有店主人入返粒粒雪糕，二話不說即刻買咗一杯試一試。 今次揀咗有七彩顏色嘅彩虹味，佢入邊有好多種唔同嘅果汁味係屬於酸酸甜甜。而佢仲有雲呢拿朱古力等等嘅粒粒雪糕味道可以俾人選擇，由於我個人比較外號酸酸甜甜嘅味道所以揀咗呢一杯彩虹。 佢有分單口味同兩種口味嘅份量，而我今次係揀咗兩種口味嘅份量，但我係叫咗同一隻味。一食第一啖覺得細個嘅回憶即刻返晒黎。但係價錢方面我覺得有少少貴，單口味係$35雙口味係$45而且杯會特別少少 
cry	俄羅斯輪盤式的下午茶 原本都幾鐘意食呢間嘢，但最近都唔太滿意佢地做法，呢個月食左3次，2次都係炒定。無論你叫咩都好係玩緊俄羅斯輪盤咁。話說今日叫個下午茶，已經知道有幾款會炒定，見到無人嗌咪諗住食個炒飯。點知都係炒定。原來係師傅每炒一碟嘢都會炒多碟。可能係師傅預錯份量，我叫個碟就分量極少。咁岩隔離有人又叫，佢個碟就大大碟，我個碟就得半碟，鬼咩叫玩俄羅斯輪盤輸左咩，所以係度同大家講如果個日唔係想食即炒嘢嘅又或者想碰下運氣就去啦。 
smile	極正隱世鴨肶瀨 很久沒同食家郊遊，呢個星期日就去石澳relax下﹗ 日日返工等放工，日復日年復年，唔接觸一下大自然遠離繁囂真係人都會癲，在筲箕灣搭小巴，唔洗半個鐘就入到石澳喇﹗ 在巴士站行入去後灘，經過之前食過超難食又貴到無比既black sheep，驚見佢對面有檔露天麵檔人山人海，當然唔執輸試番下﹗ 坐底問下姐姐有咩好食，佢介紹話呢度最出名是牛腩同埋燒鴨，牛腩無咩興趣就要個燒鴨瀨，而食家就要左鹵水鴨腎魚皮韮菜餃麵，大家再加多碟炸魚皮share﹗ 大廚忙於淥麵淥餸，俾我偷影到佢手起刀落0係度斬鴨，見佢三兩下手腳已將成隻鴨斬件上碟，台型十足確厲害﹗ 燒鴨瀨竟然係成隻肶，見到都相當驚訝，鴨大隻多肉味濃，咬落啖啖鴨羶香，唔算肥但多汁，成隻肶真係超正，開頭我以為都應該會好貴了吧﹗埋單問一問價錢，原來只係$18碗，抵到爆炸，五分呀﹗ 食家的鴨腎醃得鹵水入味，彈牙好o趙。韮菜餃菜肉比例勻稱，香口好食﹗ 炸魚皮$15碟，見差唔多枱枱都叫就知好野，食落真係好酥脆，送麵一流﹗ 在石澳見到好多對情侶在影結婚相，真幸福啊。 埋單三樣野再加多包檸檬茶竟然60蚊都唔洗，抵抵抵﹗好味又抵食，在石澳一定係呢間隱世麵檔。 
ok	賣點是樂園，不是快餐 最近halloween 入咗樂園，入到去6點，行行下覺得好肚餓，本身買咗gold annual pass，生日月份有樂園餐廳買一送一優惠，但首先要拎咗張coupon 先，平時一定唔會係園內食，因為又貴又伏咁，算啦，半價一個餐就試下 叫咗一個炸雞🍗餐，雞唔係太脆，好普通，肉質都較乾身，薯條🍟都係冧冧地，應該炸完但擺咗好耐... 另一個叫咗個芝士牛肉漢堡，呢個都比較普遍，牛肉都厚嘅 兩個餐原價每個109，認真自己俾原價錢唔會考慮
cry	港式懷舊主題冰室 今日去食晏，入面既裝修係以舊香港冰室做主題，裝修好摩登，好有特式。是日午餐有五香肉丁炒公仔面，就叫左個黎試下。 食第一啖，我覺得蔥同芽菜既份量，好似同公仔面1比1，真係好多蔥同芽菜⋯蔥同芽菜好生⋯肉丁得兩三粒⋯個面味道一般。最尾我夾走晒d蔥同芽菜先食。
smile	工廈西餐之選 今日收工約左老公係觀塘睇戲 所以就係附近搵左呢間餐廳試下啦😃 呢排做野好辛苦，諗住好啲獎勵自己 同老公兩個人叫左兩個dinner set 安格斯肉眼同埋炸魚柳😋 蒜蓉包👍🏻熱辣辣又脆又夠味，兩分鐘都唔洗就食曬嚕😆 沙律揀左煙三文魚同巴馬火腿 兩種唔同既sauce,都好開胃 夠新鮮 餐湯甜甜地，好易入口，我好喜歡，勁快飲完🙈 加錢叫左雞翼同焗蠔兩款小食 兩款都新鮮整起，熱架😌 雞翼juicy皮脆 焗蠔芝士好惹味👍🏻 main course 1 炸魚柳 外層脆入面軟，點埋醬食😋😋😋 不得不讚下啲薯條，好好味👍🏻 main course 2 安格斯肉眼，7成熟 夠味夠熟，岩曬我呢啲唔見得血既人食😆 甜品揀左blueberry cheesecake 同埋chocolate brownie  唔會太甜👍🏻我個人比較喜歡blueberry cheesecake,酸酸甜甜😁  不過呢度既二人枱太細，啲食身餐盤又大，擺唔落，最後要加多張枱先夠擺。定係我同老公兩個人食太多野🙈
ok	水準不再😔 想食中式野，但又唔多想食飯嘅時候，我就會諗起上海菜。  馬鞍山呢間上海姥姥都開業一段時間。由佢開張到現在，我食過不下十次，但真係失望愈食愈失望。  今次正常晚市時間食野，係唔洗排隊。兩位直接入去食。 小籠包  賣相麻麻，食落都麻麻。小龍包皮厚，口感差，入面豬肉亦唔鮮甜。感覺好無heart😔食物唔應該係咁⋯ 抄手拌麵 整晚唯一合格的拌麵，但都只係僅僅合格。 凡係叫拌麵都有雞湯贈飲  湯的份量有點少。味道亦無初頭新開張個幾個月咁濃咁清甜。你當佢係普通的一個湯吧。 燻魚  醬汁太濃，好黏口。魚不夠乾身。好多碎骨，斷開一條條細魚骨。食落要份外小心！  整體上真係唔多滿意，好失望。之前覺得上海姥姥水準差咗，就停咗無食一排。再食返，感覺係一次比一次差。  有時隔著玻璃看到廚房內的師傅們一路整小籠包，一路𥄫住女客人吹水，感覺有欠尊重。  同區仲有其他選擇，短期都唔會再返嚟幫襯。
cry	有一不可再 之前都係見到有page推介 咁岩行過見到好多人排隊所以都跟埋一份 - 排隊等候時間其實都幾長下 尤其呢d天氣要企係條街度等真係好辛苦 - 等左十分鐘倒終於等到 仲要因為太熱行左去地鐵站門口食😓 - 佢價錢唔係平 所以expect份量都應該唔少 點知.... 一開盒 份量少到😓 腸粉應該正係得3、4條左右 醬汁係比得幾多下 芝麻醬令佢食落口感好乾 但係d腸粉就一定唔係即叫即製 所以食落都幾硬 口感好似啫哩咁😓 - 辣椒醬都好辣下 係會痴口個種辣 所以建議唔食得辣ge朋友最後就唔好要辣
smile	出乎意料地唔駛排隊 一直都想試試這間餐廳的梳芙厘pancake， 今日就約左妹妹係度食lunch。我地大概12點到，開頭以為會大排長龍， 但竟然一去到就有位，我地都喜出望外！ 餐廳嘅裝潢簡潔明亮，座位唔算多， 感覺都算舒適。 由於係午飯時間，餐廳會有特定嘅lunch menu。Lunch set包左個主食同飲料，但我地黎嘅主要目的係食pancake，所以我地叫左一個lunch set（明太子醬三文魚籽意粉）同散叫個士多啤梨藍莓香蕉pancake。 首先黎左個意粉， 明太子醬嘅份量非常多，十分驚喜，咁樣食起黎所有意粉都可以沾滿明太子醬。而個醬汁既帶有滿滿明太子嘅味道， 又非常creamy， 配合埋紫菜同三文魚籽，更加提升整個意粉嘅味道！ 個pancake應該製作需時，等左陣先到。 Pancake份量都幾多，有3大件，食起黎非常軟熟同帶蛋香，但pancake嘅底同面偏硬，唔知係咪燶左少少嘅緣故。而其他水果都算清甜，pancake整體嘅味道唔錯！ 我地食完嘅時候， 發現出面已經有人排緊隊，可能我地算早到唔使排， 好彩！
ok	海膽名物！？ 天氣好好，無落雨又涼涼地，就諗住去塔門呼吸下新鮮空氣，順便食返個海膽料理！ 呢度最出名其實係海膽炒飯，但我地食飽左早餐，同埋炒飯其實都唔平，所以叫左米粉，菜同d小食！  海膽煎蛋米粉 一入口就食到海膽味，比普通煎蛋濃厚，煎燶左d，應該因為又要煮又要收錢，睇唔到火！米粉就一般 有機蕃薯苗 個人一向好鍾意食呢隻菜！佢炒的幾香口，蒜味帶出左蕃薯苗獨有的甜味！ 豆腐花 相影得唔好，但不得不讚個豆腐花好滑！ 無冰凍奶茶同無冰咸檸茶 無冰凍奶茶其實無乜特別，因為平時都飲到！反而無冰咸檸茶堅正！好解渴！飲落好成個人舒服曬！有d似咸柑桔咁！ 今日顧客唔多，但因為得一個人煮，一個人做樓面，所以出菜比較慢，要食就要俾d耐性！ 
cry	相比日本本店服務、食品都得番兩成！ 係役情嚴重下終於唔洗排長龍 ，排左三個人就到啦！滿懷希望同期望 ，期望係因為標榜日本家鄉選材一樣。落單叫左個溫泉蛋牛丼飯加菜同飲品，一試超失望 溫泉蛋唔流心唔會流蛋汁出來，牛肉飯偏干同淡冇咩汁，飯唔夠熱，奇奇怪怪蒜茸油麥菜，好像茶餐廳客飯感覺。入坐下單至進食完畢離開觀察到，舖面細細，樓面連收銀有9位服務員，廚師目測3-4人，一間小舖有拾幾人，呢個時期人手非常足夠。但留意到服務員每次收搭枱面唔係每次都會抹枱，終於見到一次抹枱，但從衣袋中取出布抹，布是干的，抹完又袋回袋中 ，食食吓有點驚同唔好味，最後選擇唔食離開，但去付款收銀員有三位只開一機又排隊 ，役情嚴重生意難做，噤寫真係唔係幾好，但食物同衞生真係要好好改善，唔好損壞日本總店名聲，如果唔係有機會變細菌🦠傳播！希望有機會再到此店時有所改進！ 
smile	浪漫旋轉木馬🎠主題餐廳   期待左好耐一直都好想黎，終於搵到日唔知咩記念日拉左BF黎杏花村分店，又可以行OYTLET，又可以食飯又可以打卡影靚相；黎到被安排坐係旋轉木馬旁超開心!同想像中一樣，雖然唔可以坐上去，但有隻咁可愛既熊仔就攬住佢影相都開心 我地叫左個2人set dinner share $328 跟餐凱撒沙律臉一樣大，分量多到好滿，沙律菜新鮮又夠脆口 是日餐湯係南瓜湯 小食香煎墨魚餅 蟹籽蟹棒忌廉意大利墨魚汁寬條麵；滿滿既蟹籽配上一絲絲既蟹棒，忌廉好CREAMY而且好濃味，但意大利粉有點碎開一條條，好難用叉食到 另外點左個洋甘菊花茶就要+$25，好香既花茶飲熱既都健康D，用黎打卡一流 跟餐甜品紅豆布旬 
ok	好味道腸粉 朝頭早日日都係食麵包食到厭，所以今日轉左食腸粉，印象中試過佢個叉燒腸唔錯，有好多燒叉同蔥花，甘今次就試埋個齋腸，睇下係咪一樣甘正先。 原來可以加$3加配料（雞蛋或冬菇粒或韭黃。）  好！就試下齋腸+雞蛋 腸粉個味道都唔錯，煙煙韌韌，好有米香味，仲熱辣辣，即使隔住個外賣盒都聞到好香嘅腸粉味，真係口水都留埋。今次蔥花都一樣好多，不過雞蛋同蔥花嘅分部就唔係太平均，偏埋曬一邊，所以如果雞蛋份量多返D同平均番D會更好。
cry	只可一不可再 今日簡咗食日本嘢。 門面比較細，入面都係得二十個位左右。 餐牌都係正常日本餐，唯獨有個自家製漢堡排放到半版紙咁大。 如果連招牌菜都唔好食，其他嘢都唔會好得去邊啦。 上餐速到正常，十五分鐘左右。 飯+餸+面鼓湯+沙津 正常應該由應食沙津先嘅，不過冇理由仼個主角凍晒先食掛。 份量有啲細，汁冇水浸。 夾落唔太結實，夾多下就開始有分裂。 個汁酸中帶微甜，但味太濃。 完全蓋過晒肉味，似係食緊個汁多過食肉。 如果個汁好味都可以接受嘅，不過呢個唔係。 加上其實本身肉味都近乎零。 開頭個幾淡的確有啲開胃，但食完一個之後已經有啲厭，同埋覺得太酸。 食完個飯，飲個湯。 面鼓味偏淡，湯亦是。 望落好似好多料，其實冇用，又唔入味，冇點多餘。 尤其是啲蔥，太多，幾乎每啖都食到。 我本身唔討厭食蔥，但都唔洗咁多掛，加埋生蔥嘅辣味，破壞咗個湯。 食都一半就放棄。 個沙津，望落都知太多醬啦。 總結： 唔係太難食，但只能評為普通茶記級數。 完全唔值86蚊，唔會再去。 
smile	發現新大陸！高質車仔麵 不嬲如果自己一個人食野麵鍾意食d麵類既 不過要搵好食既米線真係唔係咁易  一係就係湯底太咸 一係米線太硬 揀餸麵好易中伏架 但係哩間車仔麵我真係一試便愛上 食左一次之後 一個月已經食緊第三次 今次仲拉埋男朋友介紹佢食  食車仔麵其中一個好處係快上！ 次次都10分鐘內上 我差唔多每次都會叫牛丸/貢丸加金菇 佢d丸食得出唔係cheap野 彈牙 好味 雞翼都好滑夠入味 重點係米線好幼滑 仲有腩汁既湯底 真係好正 4個餸都只係39蚊 邊度搵 男朋友叫的 佢叫左墨丸 麵筋 豆卜 豬大腸 男朋友都一路食一路話好正 仲有牛筋 我覺得有d太咸 我都係會繼續經常幫襯架！真係超水準車仔麵 
ok	失咗水準有少少失望🤦🏻‍♀️ 三個人食 叫咗個墨汁意粉、肉醬多莉亞 八隻辣味雞翼 蜆同埋雞肉芝士pizza 最好食順序： 辣味雞翼>肉醬多莉亞>墨汁意粉>雞肉芝士pizza> 蜆 辣味雞翼就不嬲都好食嘅 今次都唔例外 肉醬多莉亞 有時就會唔夠熱  但今次呢 啱啱好 墨汁意粉好似有啲太水唔夠「𠎀」 但係食落味道都唔錯 雞肉芝士pizza就唔推薦啦 因為呢個Pizza焗得太來有啲硬 而且又冇芝士味 成個Pizza食落就係硬 唔夠味 蜆就更加唔好食 食到好多沙 又無咩味 只要下次叫返一啲有水準嘅小食 薩莉亞都係一個平價又抵食嘅選擇😆
cry	非常難食 本身想食旁邊的嘉樂冰廳，點知排晒長龍，於是黎左呢間。本身想食個炒蛋，西多呢D經典野，諗住點都會OK，點知。。。  叫左A餐，個火腿奄列的蛋薄到冇朋友，味道係OK ge，多士上的牛油都夠香，跟餐的朱奶＋$1幾啖就飲完，成個餐食完好似冇咩點食野咁。。。  另外個餐：牛肉通粉＋西多＋茶走。牛肉多筋又冇咩肉味，有冷藏味。西多係用1片厚多士去炸，唔係兩片薄麵包中間夾花生醬的，非常失望又冇口感。。。茶走係半茶走，因為飲得出煉奶少溝左淡奶。。。  總之最好唔好揀呢度食啦。 
smile	平民價錢嘅意式西餐 何文田廣場大番新後，新開左好多餐廳。今日見到其中一間都多人幫襯，所以決定試一試。我知道佢係一個飲食集團旗下嘅一個品牌，所以個裝修都唔錯。 不過不失，如果芝士可以再溶d就好。 麵身夠爽，不過略為咸左少少。之後加左檸檬汁，好dd，不過味道係唔夾的🤣🤣 個牛扒竟然做得唔錯，雖然我都唔識分係唔係安格斯，同埋都比梳打粉乸過，不過都仲有d牛味。建議點鹽同黑椒，因為個磨菇汁，個人認為唔係好夾塊扒。跟扒上嘅薯條出奇地好食，味道岩岩好，有薯味，又夠脆，似係即刻炸出黎。 最後叫左兩杯特飲，因為第二杯可獲半價優惠。下面係芒果果凍，好似以前許留山嘅咩咩爽咁，口感好Q，加埋忌廉，我覺得幾好飲👍🏻👍🏻   整體黎講食物質素合格多d，加埋咁嘅價錢，就覺得可以再食。希望下次試下其他菜式。
ok	《東區美食帶。推介招牌喜囍卷》 星期六要咁慘返半日，收工後當然捉埋另一半去掃街，掃街就當然要去東區美食帶--太安樓🍴入邊小食店各式其式，想食乜都會有  另一半比較中意食日本野，就一於同佢去食手卷，行行下見到呢間好似唔錯就試下 一人叫左一個手卷試下先  海膽手卷 $30  海膽呈粒狀，食落肥美甘香，口感細滑  三文魚腩手卷 $15 三文魚腩肥美，食落口感油香嫩滑 不過整體上紫菜有d淋，飯粒較軟身，最唔方便係豉油同wasibi冇個盤放，要分開咁食一啖落一次  食完手卷見到呢個招牌卷物就想試下 自家創喜囍卷(半份) $52 入邊係帶子同甜蝦，食落好鮮甜且爽口，而且帶子好厚身，食落會好有口感 加埋卷物面上既自家醬--三文魚蓉+蟹籽+沙律醬，令到整個卷物更提鮮且口感豐富 十分有驚喜  餐牌⬇⬇  總括黎講: 食物質素新鮮且中上，不過價錢較貴，性價比就一般，偶然試一次都ok   🍳🍴味道: 7.5/10 👩👨服務: 6/10 🏠💺環境: 6/10 💰💸抵食: 7/10  總消費: $97(2人)
cry	無第二次。伏 見Open rice有好多好評，就膽粗粗嚟到銅鑼灣試一試佢 Book咗枱六點鐘，個場好少客，啲嘢食質素一般，有少少失望，牛肉唔夠味，好難咬！豬肉同雞翼都OK嘅。食完成餐飯買單六百幾蚊。職員服務態度唔好，食左1個半鐘，就開始收枱面啲嘢食 中途又不斷過嚟搞你枱面啲吉碟同杯嘢飲！ 知道你冇嘢 做都唔使咁勤力收野㗎！一路食一路感覺差 最後食緊雪糕嘅時候，成張枱已經收晒啲野，吉左！！重點係我哋仲未夠兩個鐘！差！好似好趕時間咁，好似我哋已經夠晒鐘咁，咁嘅服務態度，我不如去食茶記啦！絕對冇下次！！！中伏 
smile	慈雲山食台灣嘢好去處～ 呢日搵個住慈雲山嘅朋友，佢帶咗我嚟呢間 ，話係新開嘅台灣嘢～  鋪面幾大，夠光猛，新開嚟講都幾多人嚟試～  選擇都幾多，有湯麵呀、撈麵呀、便當呀，叫人好難揀落手😣 叫麵/便當仲可以加$6/$8配熱飲/凍飲添，幾抵！  我哋覺得飯會太乾，所以兩個都叫咗湯麵～ 朋友叫嘅牛肉麵，佢話好好食！ 牛肉湯底有少少牛羶味，一啖麵一啖湯，正呀 另外啲蘿蔔都浸到淋晒，好好食！ 呢條秘制牛肋條好淋，勁入味 講真肉燥都係配返飯好食啲，哈哈哈 個湯清清地，麵條嘅粗幼軟硬啱啱好，好食～ 同樣地蘿蔔都係煲到軟淋淋，好鍾意～ 鹽酥雞嚟講就好似無平時食嗰啲咁咸，一方面少咗台灣風味，另一方面都健康啲嘅～ 另外仲嗌咗兩個小食～ 兩個都好好味，好似去咗台灣咁！ 我叫咗少糖，所以侍應幫我加多咗茶，結果茶味好濃，好似唔係好夠甜🙈 間間鋪嘅甜味standard都唔同，下次都係唔洗specify甜度好了～ 珍珠都幾多，飲每一啖都食到珍珠。有咬口，very good～ 呢個無得話要少甜，所以有啲甜得濟~_~  總括嚟講，價錢實惠，嘢食嘅分量都幾多，而且好食！ 加幾蚊就有咁大杯嘢飲，相當抵！ 以後慈雲山嘅朋友又多一個食台灣嘢嘅好去處喇～  menu： 
ok	紀念挑戰大辣✌🏻 由於之前返兼職係紅磡嘅關係，成日都會同同事嚟食呢度嘅酸辣米線，個個同事都鍾意食辣，哈哈。我哋最鍾意叫口水雞米線餐，走芽菜，加凍檸茶，愈食得多辣就越食得辣，本身只係食小辣》中辣〉今次就係食大辣！值得紀念，其實中辣比大辣味道更好，食到佢嘅鹹味，唔係一味只有辣食唔到其他味，佢係辣得非常過癮👅佢嘅口水雞都好好食，但係就份量勁少，只有兩三舊，仲要成日都俾埋啲唔知咩部位，好多骨好少肉，10次先有一次係雞髀位勁黑仔，非常唔夠食，同埋切得好碎。不過佢價錢真係幾抵㗎！ 
cry	大不如前 一早已聽friend 講難食，但我死都唔信邪係要去試，畢竟以前都好食過。但事實係不聽老人言，荷包會晒錢🤦🏻‍♀️ 一間潮州飯店好唔好食就真係要睇佢個豪仔餅好唔好味，因為呢樣係潮州菜既標誌（純粹個人認為）德記既豪仔餅雖然好大件好大碟，原來食落啲粉仲多過啲豪仔牙。 黃金墨魚卷拼蝦棗 見呢個墨魚卷拼蝦棗好特別，所以就叫黎試吓。因為都係第一次見，墨魚味就食唔出架啦，不過勝在係炸嘢，點整都好味㗎啦🤭 豪仔粥 不過不失，都算足料嘅，值得一試👍🏻 潮式糖醋伊面 呢個都係第一次試，炸咗嘅伊面點糖或者醋一齊食，幾特別。不過最重要係即炸即食如果唔係就冇咁好味。 滷水鵝片鵝腸 滷水鵝片同鵝腸我都覺得一般般，細細碟但價錢就........ 椒鹽脆豆腐 全場最好食😋實質係我最鍾意食豆腐。佢係好食在外皮脆卜卜，之後再點小小醋就very good啦 腐乳炒通菜 呢個係最普通，邊度都炒到嘅一碟菜，好難會炒得唔好食架喎🙊  總括來講呢度味道就差左，價錢就貴左，所以我覺得冇以前咁抵食。但唔知點解都仲好多人排隊🤔但我見到隔離枱都係叫普通小菜並唔係潮州特色菜，唔通佢已經變咗節😆😆所以如果下次再食潮州嘢，我都唔會搵佢囉。
smile	感覺良好的一餐 我一直都有幫襯這間食店，因為置富食肆不多，選擇甚少，這間環境是最舒服，選擇亦較多。其中"比目魚西京燒"係我老婆既至愛，Size好大塊，燒得好香好入味 ，定食仲會跟埋前菜和蒸蛋，佢話每一次食完都好滿足 我就比較喜歡佢地既牛小排鐵板飯，入面加左好多蒜片和洋蔥，未食聞倒已經好香 另外值得一讚佢地既服務，每次去個經理都記得我食咩野，好細心又有笑容，不過見佢地都幾辛苦成日得一兩個員工，要加油啦 建議既係佢地個餐牌好似好耐無轉過，有時食得多都有少少悶，希望盡快會有新產品出啦！ 
ok	桃膠果皮紅豆沙 樓下新開一個月既甜品店，終於有機會試下啦～ 早前睇Facebook 既朋友仔評論係伏字一個。 今晚膽粗粗落黎試下，甜品店最多數會有既紅豆沙，抱著一個冇期望既心態去試。點知...果皮紅豆沙真係有果皮味 ：諗住補下身就加左桃膠，但桃膠就似冰凍桂花糕仲要得一粒；紅豆沙就稀左少少但總算有紅豆香味，由於價錢比較貴所以整體而言，勉強算是可以合格，新開張快要一個月，食物味道還有好多進步空間。  果皮紅豆沙 $28 桃膠另加 $12 
cry	伏！態度味道差！！！ 第一次來晚餐，叫左兩個鐵板餐，西冷扒、西冷拼豬扒。加六蚊跟餐，有湯同蒜蓉包同一杯熱飲。  個cream湯淡而無味，得奶味。個羅宋湯係罐頭湯，d牛肉粒好硬。個蒜蓉包ok，咬落去幾脆。點餐前侍應問我地西冷要幾成熟，我地話五成，誰知道上菜後嚇死，個牛扒係十一成熟，熟過頭！超硬；d薯條相反，淋曬！一d口感都冇。  個西冷拼豬扒仲好笑，個牛扒熟到勁難切，豬扒上菜時係爛既，都算！最搞笑係薄到唔洗切，一扯扯開！薄到呢...係冇肉食。  最後叫野飲想睇下餐牌有咩揀，點知個所謂高級侍應叫我加16蚊叫特飲，忙到連餐牌都唔得閒攞俾我。叫左第二個所謂高級侍應攞，佢答：「唔洗睇啦，黎黎去去得果d，奶茶咖啡檸茶。」我地連單都未落佢就走左。  埋單時佢地塊面黑到呢，俾張單我地睇係直接拋落黎，茶餐廳啊叔都好禮貌過呢d高級侍應。  講真冇食過咁難食既牛扒，煎牛扒可能都需要少少技術，但豬扒都可以難食到咁。伏伏伏伏伏伏伏！以後唔會再黎，我寧願食大快活。 餐廳字面有cafe，心想應該是西餐廳，但服務仲衰過茶餐廳，態度差！d野又冇一般茶餐廳好食，而且仲要加一，埋單$232。 
smile	豐富晚餐 一家三口帶埋化骨龍去杏花商場玩，果度有個啱細佬玩嘅樂園，玩完去地下食肆搵嘢食，細路俾呢間Paradise cafe門口吸引住 咁就入去啦，由於我地六點去到，唔使等位！ 坐低、服務員好好招呼同介紹一下餐牌食品，我地兩大一細，點一個二人餐都夠食啦！ 二人餐有忌廉湯、凱薩沙拉，同香煎墨魚餅做小食先、然後主食㨂咗安格斯西冷牛扒，再加一個巴拿馬火腿意式薄餅！還有特色甜品同餐茶、看來十分豐富！ 香滑甘荀忌亷湯，醒胃凱薩沙律同墨魚餅，點酸辣汁甜甜酸酸好好食！  主菜來了， ， 安格斯西冷牛扒呀！好大件，啖啖肉，又香又腍，啱哂我呢個食肉獸，化骨龍梗係唔客氣，一半俾咗佢！ 果件巴馬火腿意大利批，厚身夠大件、一開六，三人每人兩件，芝士蓋面，巴馬火腿咸香可口！食飽飽 再來心形甜品，紅豆奶凍，加杯凍檸茶，真係食得過癮又滿足！  
ok	輕鬆一餐 今日去青衣城睇戲之前搵下有咩食,是旦搵D輕食,又平平地 結果去左麥記 依家轉左用自肋落單都仲要等  落完單再等 真係長期都咁多人既 等左15分鐘左右到我喇 兩個平餐脆辣雞腿餐加個魚柳包再加一個蘋果批 脆辣雞腿餐,一杯飲熱朱古力,一杯飲橙汁再加個蘋果批 脆辣雞腿包就正常既都係熱既,都OK 薯條就唔夠乾身,炸薯條一唔夠乾身就會感覺好油膩唔好食 朱古力都幾好飲 魚柳包都OK正常既,不過如果醬可以多D就會好一點 蘋果批就好麻麻了,我覺得好油呀
cry	無下次 想食大阪燒，試下黎呢間專門店   有得自己玩自己燒 店員都有教我地要點做，而且枱上都有指示同計時器   食物味道不錯 我地鹹點甜點都各點左一個 轉甜食前個侍應都有幫我地清左個鐵板一次先   個問題就出喺埋單度 我地到埋單先知最低消費係每人100，仲要係未加一前 我地揀勻成個menu都會咁嘅注意事項 問返個侍應先知喺門口有張告示😥   我地都到埋單喇 你仲expect食啲乜叫啲乜呢 夾硬又要叫個雪糕又要叫個凍豆腐黎湊單  雖然你話門口有提示啫 但無留意到就無留意到 員工係咪不再提醒，係咪菜單又不會提示呢？ 真係值得再商榷囉 下午茶時段係咪真係可以一人一個大阪燒呢？ 呢個規矩係咪全時段都適用呢？   本來美好嘅用餐體驗就破壞晒喇🤷🏻‍♀️
smile	奢侈🎊初三開年飯🧧 大年初三，成班同事來厚福館食開年飯 天氣凍冰冰，肚仔暖笠笠 值得讚賞佢地樓面服務熱情 開爐前食刺身 法國🇫🇷藍龍蝦🦞1️⃣龍2️⃣食  兩斤半，又唔貴喎，千幾蚊 第二食 招牌芝士黑松露醬焗龍蝦拉麵底🧀🍄🐉🍜 )    再來是萬衆期待的招牌水晶蟹✨🦀 十二個人，叫兩隻，剛剛好 一如既往蟹好鮮甜，膏好甘香，烏冬吸晒些精華 惹味黑胡椒焗水晶蟹🌶🦀 🔥  一d都唔辣，食佢嘅黑胡椒香 好喇，上湯底喇，係烏雞花膠虫草花燉湯，掂🎉偱例飲碗先暖晒 媽媽feel🐖 點小得紅噹噹嘅火鍋魚先🎉🐟 本地手切牛肉🐂，西班牙黑毛豬🐖，雜菌🍄🍀，翡翠鮑魚🤤 太美味喇，太新鮮喇 好滿足嘅一餐開年飯🙏🏻 必定要再來 
ok	布甸派對 返工有好同事請食野，原先以為係大路連鎖西餅，點知見到紙盒唔係大路野，係一間未食過嘅餅店，大餅紙盒打開原來係布甸啫喱，款式有幾款，有蓋透明膠杯乾淨企理，賣相不錯，目測，有oreo、朱古力、芒果、紅莓、士多啤梨，實在好掙扎，最後揀咗芒果味，自己都係比較喜歡水果味甜品，餅店比埋甜品匙，芒果啫喱面酸酸的，果肉雖然不多，味道唔假，布甸彈牙唔硬，不太甜，份量都幾大杯，食完好飽！不過奶味不算香！ok  謝謝你辛苦一人攞咁多布甸比我哋食！ 
cry	失望 <失望到爆>  果日去食野，成間餐廳都冇咩人，入到去，睇Menu唔夠1分鐘就不停問我地叫咩食，我講左俾少少時間我諗，都仍然係咁問。咁我第一次黎去睇下openrice既foodshots 都好正常嘛～Keep住問真係會有壓迫感。  叫左個Banana Chocolate Waffle，我一見到真係呆左！個waffle 又唔熱又唔夠香，朱古力醬又少！真係唔好俾評分呃左！  而且環境就唔太舒適，本來諗住同友人傾下偈，點知佢成間舖都好靜，覺得好似講咩啲staff都會聽到咁！所以就決定快啲食完快啲走..唔會有下次.. 
smile	街坊飯堂 其實係經常幫襯嘅街坊食肆,亦寫過食評。今次特登再寫就係舒發一吓(***個人意見)OK。 緣起昨日剛剛幫過油麻地果間享付盛名嘅"XX牛奶司公"嘅茶餐,發覺依間又算唔錯喎   首先個場已經贏晒喇,無佢咁裝修單調又迫夾。至於食物方面,多士水準絕對相近。  而且有一般茶餐廳少有提供嘅沙律菜,炒滑蛋 睇相都見到份量唔少野。加上(即磨咖啡)係必選  問過係選用新蒲崗捷榮嘅咖啡豆,所以咖啡可以做到香滑而又保留到陣陣咖啡味。入口更可以感受到奶同咖啡混和之後嘅獨特,真係整條街嘅食肆都搵唔返。 另一份清湯漢堡米,米粉唔會浸得太耐發大。軟硬度剛好,而且有兩塊漢堡扒做依個價算抵食   
ok	十五十六的雞煲 行過深水埗見有間新餐廳原來係食川菜，見門口都幾多人等位，應該唔差，一於放膽試下先。 十五十六應該叫雞煲好定烤魚好，問店員推介邊款，佢就話兩樣都好食架！但見好多枱客都有食雞煲，咁就叫左雞煲尼試。 麻辣雞煲（半隻）- 中辣$138 個煲睇落幾骨子，估唔到放得落半隻雞。 味道唔太辣。 重慶辣子蝦-中辣$188 出面小見，睇落好似好辣食落都唔係太辣。 估唔到有十幾隻蝦，呢個價錢都算係咁啦。 蝦肉比想像中爽口，唔係炒到乾哂。 但諗諗下好似食烤魚好啲。
cry	差到要寫第一次食評 一直明白點海鮮套餐會比單點質素低一D，但冇諗過會差成咁，完全不值！比通記全記差N倍！ 芝士汁浸龍蝦伊麵 （已經唔計係殼上），薑蔥炒＂水＂蟹，蟶子炒豉椒 ，稍為好D係碟菜同蝦！一向光顧通記全記，諗住今次試新餐廳，點知係伏！ 服務態度亦非常差！完全被無視，全碟都係殼都冇人理，D餸放係對面海，唔知以為兩個入去四個食！ 最攪笑佢門口貼住免茶免加一但有前菜同芥醬每位$10。但佢冇比前菜又收芥醬加前菜錢！不知所謂！一定冇下次😡😡😡😡😡 
smile	蝦蝦蝦蝦蝦 想試呢間好耐 但確實價錢係有d 貴 所以次次都唔捨得食 今次終於去試 無book 枱，但唔算等好耐 有山景位，真心令 食左個炸蝦拼盤，燒蝦salad 同 青口+蜆 雖然炸蝦有d 熱氣 但幾好食 salad 有生果mix 埋，真心好味 最正係青口同蜆，好香牛油味 野飲都唔錯 仲有隻杯送，都幾好 係唯一放蝦殼個桶有d 濕紙巾，而濕紙巾上面有d 汁 應該係之前有人用完個桶而無洗乾淨 呢個要多加留意，始終衛生好重要 三個人食左7百幾 有令幾而食物又唔錯 都幾ok 
ok	餅店食蒸飯 入去 Ocean Park 玩全日，中段梗係要食啲嘢。 啱啱行完水族館海洋奇觀，前面就係水都餅店。本來諗住都係食個三文治同甜品，點知有新發現 ! 就係一間 bakery 裏面竟然有蒸飯賣!   本來想叫個鳳爪排骨飯，點知賣曬。咁唯有食北菇蒸雞飯。 其實整個整飯整體不差，冬菇都有幾香嘅菇味，而且蒸雞係完全冇骨嘅。不過啲飯可能擺得喺蒸爐太耐，環境太濕，所以啲飯好削。  另外叫咗個楊枝甘露布甸。 對我嚟講，甜咗少少。 加多杯 Mocha，呢餐我個人食咗接近 $170。  
cry	好失望 之前睇電視見到廣告出左新pizza，好吸引😍今日難得齊人，一於試一試個新批✌🏻 鹹蛋黃醬芝心批~軟殼蟹天王(普通批):個批裏面有好多餡，有軟殼蟹、大蝦、精選海鮮、仿蟹柳、黑橄欖、紅洋蔥、青椒同火箭菜。得好少軟殼蟹，完全食唔出鹹蛋黃醬味🤦🏻‍  海鮮寬條麵: 雖然係雪藏海鮮，但我好鍾意佢有好香嘅蒜蓉味，次次食意粉都會揀佢✌🏻  芝士海鮮焗飯: 都係用雪藏海鮮，食咗一啖覺得啲汁唔好食就無食到喇😂  葡汁焗蔬菜: 唯一嘅蔬菜，差唔多全部都係西蘭花🤣  意式迷你腸(3件)拼脆薯格; 原味雞翼拼意式迷你腸: 脆薯格拎到番屋企淋晒，覺得雞翼有陣怪味，迷你腸無特別🤔  蘑菇忌廉雞湯:有少少雞肉同蘑菇😊 
smile	光榮結業 大圍出名既手撕雞腸粉 將會係月底結業 😫😭 不過係佢仲開張既時候 緊係要試一試招牌🐔🐔🐔🐔手撕雞腸粉😋😋😋😋 手撕雞有得揀辣度🔥🔥🔥我呢個係小麻辣 有小辣同小麻辣揀😋😋😛😛我個人鐘意小麻辣多d 個味有小小似口水雞果種味 32蚊 份量好大 一個人食可以當飯食😍 本身有麻醬係底 如果唔要記著要order 果時 講定👍🏽👍🏽 腸粉份量都好多 比較幼身 多層 沾醬一流👍🏽👍🏽👍🏽👍🏽
ok	經過幾次終於試到啦 通常食鹹酥雞都係好大舊，所以有d整得唔好食既餐廳就會整到好乾身無晒水分，又或者係外層的炸粉太多。呢度既鹹酥雞係切得細細塊，所以內面的雞肉可以keep到好夠juicy，而且炸粉唔多，唔會令人覺得好似食緊一堆炸粉咁。 船麵就中規中矩，湯底好夠味好濃郁，唔會太鹹，當粉吸曬湯底的時候就好入味，但係記住要食得快d，因為粉好容易會發脹就會唔咁好食。肉丸都OK既彈牙，不過牛肉片就麻麻地，明明係話用美國靚牛肉但係煮得太熟所以唔夠滑。 
cry	食物一般 伙記阿姐態度差 今日夜晚8點半入去坐低 客人不算多 未坐滿 一入去最埋邊果張卡位兩位阿姐（一個係紅色眼鏡，另一個微胖身型）不斷大聲係旁邊傾計，我同朋友調走左個位坐先冇咁嘈   到點餐果陣，傾計傾到我叫佢都唔知，阿姐（紅色眼鏡）態度極惡劣，埋到身就好惡咁問食咩，點餐過程又好似比人鬧緊咁。  食物一般60幾蚊個餐，不建議大家去食  另外再叫左個焗飯芝士汁不夠食 但雞排算多 佢隻碟細，裝得幾大碟都好 同平時出邊其他餐廳份量差唔多。又係唔太抵食 冇乜味 
smile	肉肉肉 星期五晚同朋友去咗荔枝角D2place食泰國菜。 餐廳地點都幾就腳，一出地鐵站，過條馬路，喺D2place入口上條電梯就到。 我哋book咗7點，餐廳話只可以幫我哋留五分鐘枱 ， 放工時間地鐵太多人我哋差啲趕唔切，好彩都有其中一兩個成功到咗先。 餐廳雖然幾細有啲逼，點餐要出返去門口，但整體都好乾淨企理。 啲嘢食好快就送到，而且無出錯，抵讚！ 我叫咗冬蔭功金邊粉， 配料要牛腩、燒雞肉、豬頸肉。一嚟就即刻試個湯底，啲湯落到喉嚨都有少少辣。之後試埋啲肉，幾入味不過就凍咗啲，要用湯浸返熱佢。我個人就最鍾意個豬頸肉，夠爽口。成碗粉勝在夠大份好飽肚，粉多、每款肉都起碼有三四嚿、仲搭多兩條菜，$70嚟講算係好抵食嘅晚餐。 
ok	主菜有待改進 年三十同幾個同事食團年飯,我哋幾位lady當然揀間比較lady嘅餐廳啦~ 呢度嘅環境就啱晒我哋喇   我哋揀咗semi-buffet + main course + tea/ coffee.    麵包籃尚算ok Semi-buffet算多選擇,有青口丶煙三文魚丶巴馬火腿丶無花果丶蛋批丶帶子丶雞尾酒蝦等等,沙律菜同沙律醬選擇多  今日湯係忌廉周打湯,味道無乜特別  至於個main course,由於上次試過個豬好難食(又鞋又硬),今次大家都揀咗魚. 賣相非常靚,點知食落又係又鞋又硬....完全overcooked,點解呢度啲main course次次都係咁令人失望  咖啡唔錯,而且付上小甜點palmier丶madeleine丶macaron丶chocolate truffle,總算令人開心番少少 
cry	一無是處 係YouTube 上面見到某飲食界既YouTuber 幫佢 賣廣告 見佢講到咁平 又多選擇就 膽粗粗咁book位去試下啦。 我地原本係book6位既，但之後因爲有朋友會一齊所以加多左位 同埋有同行友人呢個月生日，生日可以有全枱88折優惠，所以之後就再打電話黎改返個booking,黎要發現根本無幫我地改，仲要俾張6人枱我地7個人，加上本身張枱已經好窄，變相逼上加迫 坐得非常唔舒服，而且啲staff係好唔耐煩 好無禮貌既，啲餐飯 食之無味。 🔽 食物方面如廣告所講 呢度有放題 打邊爐同韓燒 就好似食緊自幫餐咁。事實係呢度主打係韓燒，有好多種好類似既醃製肉 加工肉咁俾你燒；放題方面 其實只有個刺身位 俾你拎得果幾項選擇既刺身，好似蝦 三文魚 希靈魚等既刺身，啲刺身既溫度唔冷既 偏近常溫。仲有幾樣炸物同熟食，炸物正正常常 都仲幾熱既 溫度keep到 都唔錯既 ，但係啲熟食就焗住 焗到見到都唔想食。打邊爐都只係俾個好少既鍋仔你 有三樣湯底選擇 但湯底味道偏淡 火鍋配料主要都係靠用韓燒既 材料。 佢地除左一黎送上既小錦盒既肉質素好啲之外 其他都好一般既醃肉。 🔽 飲品方面係佢地做得最好 選擇多 有啲酒類 例如hoegaarden 等任食 呢方面就幾唔錯啦。  🔽 但總結黎講坐位太窄 油煙大，店員無禮貌 價錢唔算平 同埋樣樣有但一無是處黎講 就真係好難有下一次。 
smile	長腳蟹之夜 長腳蟹要多人先食得 今年LI 隻正過上年果隻好食! 多肉, 個蓋既膏用黎撈飯真係無得輸 上年係上環海港食, 個蓋係無膏, 得D 水 所以我一直以為長腳蟹係無膏 我地只係記得影長腳蟹 其他餸唔得影 我地叫左乳豬孖寶 $388 超唔抵食!!!千祈唔好叫, 情願單點多幾個菜 乳豬得10舊到, 少到呢 又話D 魚有一斤, 根本就無一斤 豬手同咕嚕肉都唔錯 如果唔要孖寶, 叫到四隻豬手啦 所以千祈唔好要孖寶!! 下年都要繼續食長腳蟹~ 
ok	有史以黎食過第二好食嘅carbonara🍝 去完青衣城睇戲，搭多2個站過左東涌嘅outlet城行街，晚餐時間睇勻水牌都冇乜野啱食，仲要間間都勁多人等位😟行左好耐，最尾見到呢間茶記feel嘅cafe就求其入左去喇😂 我地二人坐餐廳最入嘅二人枱，座位幾闊絡，夠位擺啲一袋二袋👍🏿我地嗌左一個dinner set - 鮮茄帶子雞肉意式燴飯(名太長，唔太記得)同埋單嗌一個carbonara~ 食物都好快到齊，幾好幾好，因為嗰陣餓左好耐😵先講餐湯，普通嘅羅宋湯，冇可能失手啦。另外個餐包睇落覺得幾好食，食落有啲硬，牛油味太重，尚可接受啦👌🏿 之後就上carbonara喇，見到個樣嗰下即刻頹左頹😵一啲都唔好睇，睇落汁太多，同相入面感覺上用左足料蛋黃醬嘅carbonara相比，係兩回事。不過都要頂硬上食嘅....幾好食喎😨😱😱初頭仲以為係因為自己太肚餓而覺得好好食，所以試多幾啖發現原來真係整得幾好😱😋最尾我都成個食曬喇~煙肉唔太硬同埋撈勻左啲汁之後，成個意粉嘅𠹳身度適中👍🏿可以改善嘅係落多啲蛋黃醬加強個味道同埋整靚個樣就perfect la☺️ 另外個燴飯一食落覺得好甜，唔似食緊飯😟幾奇怪下👎🏿👎🏿👎🏿啲飯粒唔太硬👌🏿不過呢已經cover唔到個飯好甜帶子偏鹹呢個奇怪組合喇👎🏿 總括黎講，誤打誤撞食到呢個幾好食嘅carbonara係幾驚喜嘅，不過睇埋另一個dinner set嘅質素又冇咁好喇🤔所以俾個👌🏿la🤓🤓 
cry	一個字差 睇過好多報導都話好介紹，咁就book枱食，結果係點見仁見智 1.座椅腰部空心，想放袋放唔到，於是問侍應攞side table 放袋，結果個侍應只係答“無”之後就了事，這是五星酒店服務嗎？  2.满心歡起他有個果汁吧，結果果汁味道好鮮甜，但隻杯底係暖的~原來依家啲梨汁要暖飲的，多謝Hotel Vic的行政總廚同DOFB 教識我一個新飲法  3.煎鵝肝的廚師，不作任何調味，真係好識為客人著想。第二轉的仲要係未煎熟就俾客人食（雖然事後有人跟進，但已十分失望）  4.燒牛肉凍的，唔通又係新食法，順帶一提，切牛肉果位師傅並唔係全塊牛肉放起碟内  5.粉果個蒸籠太高溫，粉果有啲爆口  6.燒肉無端端搵個玻璃蓋蓋住，咁啲皮淋哂啦  7.無人收碟，食完的碟平均要等3分鐘先有人收  8.涼粉用罐頭無人怪你，但可唔可以修一修個邊呢？話哂都五星級。可能這酒店係五星級價錢，三星級的享受。  9.麵包布甸個麵包太厚了，有待改進  10.有個疑似楊支甘露物體，但顏色好淡，花奶有點過多  11.鹽盅好難倒出鹽  12.廳面穿西裝同事，條褲吊腳，仲要俾我發現係穿船蔑。 
smile	個蛋糕又幾新穎下😂 路經深水埗地鐵站，所以順便試下d新開嘅小食，今次嚟試「榮家糕點烘焙店」。  叫咗2款：黃金拔絲蛋糕：抹茶、鹹蛋、原味，同埋冰鎮桂花砵仔糕  黃金拔絲蛋糕（$15，3件）抹茶味、鹹蛋味、原味 口感方面，每隻味嘅蛋糕都一樣口感。咬落口會有種咬緊咗一條條絲嘅感覺，咬啖再拉開係會見到有一條條絲。不過並唔係蓮藕同埋麥芽糖果種咁長嘅拉絲，呢隻拔絲蛋糕只係會見到好短、又比較粗身嘅拉絲，可能因為係用椰絲整嘅。  味道方面，抹茶味比較淡味，可能因為天氣凍鼻塞塞，要食濃味小小。鹹蛋味真係幾好食，勁吸引人去咬佢，原味都好香蛋味，不過好似無咩特別。好食程度：鹹蛋>>原味>抹茶。 冰鎮桂花砵仔糕 因為見佢幾特別，透透明明咁，同以往食嘅乳白色砵仔糕好唔同，所以就買舊試下。口感方面，比較軟身，好似食馬蹄糕咁會碎開一舊舊。味道方面，好清香嘅桂花味，😂😂我都係覺得傳統乳白色嘅砵仔糕會好食d。 
ok	普通一個lunch 其實喺金鐘食飯，又吾想行得遠，都真係冇乜選擇，仲要近日溫度咁高，最後就去左金鐘廊simplylife bakery cafe，地鐵上蓋商場，中午食飯係冇得訂位，如果可以十二點前早D去到等位，就好快可以入去坐。地區係金鐘，環境一定有番咁上下嘅，都算坐得舒服。午餐有套餐，共有十幾款午餐，一律$98，$108可以有是日餐湯或沙律，全部送汽水或自家製冰茶，另收加一服務費。今天叫左個蕃茄汁雞肉黑橄欖手製扭紋粉，今次第一次食呢個，老實說味道就一般般，飲品是橙茶ok好飲。 
cry	迷你版牛肉飯🤡 Moko 最近開左間新食店，主打專食和牛～ 有得揀燒肉，吉列牛同牛肉飯食～  今次就試左牛肉飯先～ —————————————————— 😊日式燒和牛飯🍚 $148  一上枱就聞到陣陣🥩和牛油香，食落味道真係唔錯😋，「當店精米」🍚果然個夠香甜，牛肉香而多汁💦，唔會太乾，而係最底既日式燒汁🧂唔會太鹹或太膩，一切都恰到好處！👍👍  🤡但，份量非常既小！ 小到好似食緊下午茶既份量😧 細食既我剛好，但唔會話好飽～ 😑男士應該要食兩碗先夠飽～  *😱另外，本身叫左個清酒煮蜆既～ 但，實在太難食，可以話係我食過最難食既清酒煮蜆！ 🤢蜆有沙，洗唔淨；最緊要係d清酒一d都未散，而佢用既清酒又差，食落勁大酒味，好似啖啖神枱燒酒咁，超級難頂！😨食左幾個頂唔順，叫左經理退番～而我同友人都唔敢再叫其他煮既小食，怕怕～😵  因為同行朋友病左，所以無叫燒肉～ 但見鄰座既燒肉都真係吸引既～ 只不過佢地既迷你份量同清酒煮蜆，已經令我怕怕了～ ————————————————————- 🐂丸十あぶり牧場 (旺角) 旺角太子道西192號旺角新世紀廣場3樓342D舖 
smile	悠閒時光 想去牛栅行下，於是搵左符近既一間餐廳。見到個名甘有趣，所以就選擇左呢度食個late lunch . 餐廳環境就一般，同其他cafe 差唔多，唔會有好特別既驚喜。 今次食左兩樣野，一個fish fillet burger ，同tirumisu soufflé pancake . Burger 有豐富既配菜，都幾新鮮既。佢既麵包整得好好食，外脆內軟，而個魚就炸得都有汁唔乾。整體係一個好好食既burger  至於個pancake 就比較一般，無咩驚喜。雖然甜度適中，都有rum 酒俾你淋上面，但個口感唔夠fluffy 就差小小。 
ok	惹味、有驚喜、但有點貴 每次經過葵芳都想試，但選擇太多，最後都冇肚食鹽水雞，但今次朋友極推薦我試這個，他說旺角店冇這間咁好食，當然要來試試。   吾便宜：A餐$44 可選雞胸或雞腿或3隻雞翅+3種配菜，另外可加蔥、蒜及辣度（免費）。先劃單，俾錢、拎牌仔、等待… 配料選擇很多，花多眼亂… 選了雞腿肉，勁滑，又惹味，小辣剛好不蓋其它配料味道，吾辣就吾好食啦 配料：蜂巢豆腐、鳳梨、甜不辣。 蜂巢豆腐勁吸汁 鳳梨香甜； 甜不辣蔫韌…   佢哋撈埋我都搵吾倒想食既野  （因為太岩口味，所以吃了很多，才照 ） 另一個配料：皮蛋、秋葵、米血糕 皮蛋，冇特別； 秋葵真係好夾，但吾係個個鍾意； 米血糕，失望，因為同台灣冇得比 1人份女仔可以share，話曬葵芳咁多美食，但CP值低，略厭有點貴。貴但好惹味，吊下台灣癮之選 ，久吾久一次 朋友說加「青蘋果🍏」好好味，下次會試下…
cry	芒果真係好酸 星期四差唔多六點經過允升甜品，見佢有openrice 100 嘅貼紙，即刻入去試下，點知失望而回。 叫咗最出名嘅芒果糯米糍同芝麻芒果腸粉，啲芒果真係好酸！ 糯米糍個皮ok, 但係芒果實在太酸，夾硬食晒一粒。 芝麻腸粉同酸芒果根本唔夾，唔好食。 
smile	支持小店☺ 又一次揾食嘅時候……呢間係第一次食，食客較少，可能係下午茶時段，所以無乜人。 其實一碗普通米線只係要$24~$27，視咩湯底而定，只係加個餸已經要5蚊，所以簡簡單單一碗唔另加餸嘅米線就算🤷‍♂️ 餸：有碎肉、芽菜、酸辣菜（分量最多）有啲鹹 米線：分量適中，但對我而言就唔算飽😂 湯底：酸辣湯，我覺得無咩味精，唔會覺得口喝，唔算辣，人人都食得到👍 服務：員工態度幾好👍幾好笑容  總括而言，其實大家可以試吓，因為相對上便宜☺
ok	X'mas party~~~ 聖誕爬地少不了PIZZA~~ 特別人多既時候.. 總是多一點氣氛~ 外賣自取+大塞車既情況下.. 拎到返公司既pizza 已經凍晒... 不過味道仲keep 到 最鍾意夏威夷批~~ 因為無辣肉腸~~ 另外仲叫左炸薯餅同墨魚丸 炸薯餅有D 林, 而且無味... 不過墨魚丸就好正啦.. 佢個sauce 甜甜地, 墨魚丸彈牙, 好有咬口, 讚! 
cry	叫錯野 此店招牌就係豆腐花同薑汁撞奶, 可能我地晏去好多野都無, 一心一意食豆花點知又話無想食芝麻糊凍既又話無, 最後得凍既就只有紅豆冰, 友人就叫左紅豆冰,我就叫左薑汁撞奶, 紅豆冰好快就來, 但睇個樣就已經無吸引力, 再飲一啖已經失望, 野飲太甜這一個唔係重點係d紅豆一d都未煮淋好硬成杯野真係好難飲, 好彩我來既撞奶就真係好有水準, 好香既薑汁味又唔會太甜這一個先令我對此店無咁失望 
smile	少有高質素小餐廳 朝牛門面普通，但勝在香味吸引我！平時好多人要等位就唔想食，但今日無乜人，即刻入去食番餐牛先！ 餐廳雖少，坐位又唔多，大約得五、六張枱左右，但坐唔得好舒服，唔逼！個menu好特別，好似武林秘笈咁！有好多種選擇！我同我個friend分別揀咗一份日本安格斯牛扒200g及一份美國肉眼牛扒300g，加$10仲有份沙律🥗、味噌湯同一碗白飯！我哋仲order咗烈燒五花肉、山野秋葵同宮廷鵝肝做前菜。烈燒五花肉好精緻，味道非常濃。望落好似好油，但食落又唔油膩喎！越食越覺得好好食。再嚟碟宮廷鵝肝，香口、惹味！山野秋葵配埋沙律醬食，好match，清新！跟餐嘅沙律🥗配柚子汁，好開胃呀！而白飯採用珍珠米，粒粒都好飽滿！原來佢哋將牛扒放喺燒熱咗嘅石板上面，好香！但由於安格斯牛扒油脂多，所以不斷彈油，等咗好耐啲油仍然不斷彈，我終於忍唔住啦，一邊忍受啲油繼續彈一邊食，真係好好食，牛扒唔靭，五至七成熟啱啱好，好Juicy！旁邊有碟醬汁、Wasabi同生蒜！將生蒜放喺石板煎一陣，再夾住一口牛扒，正！加杯香橙蜜桃沙冰，夠解渴，可惜沙冰打得唔夠滑，飲到最尾得返好大舊冰，溶唔哂！ 我偷食我個friend一舊美國肉眼牛扒,對比安格斯係有少少𡁻口，但都好有牛味，都唔錯！ 總括嚟講，呢間餐廳地方雖小，但真材實料！牛扒無雪味，仲要好厚身，咬落啖啖肉汁，以呢個價錢方面係相當抵食，都算高質素食材！呢間餐廳已經成為我貓大人最喜愛餐廳之一啦😻😻😻！ （抽風系統再強啲就完美啦😸） 
ok	西貢車仔麵 車仔麵最重要的係餸菜種類，小時候總是要和朋友果碗比較誰叫的餸較多...哈哈  呢日入到西貢，見到平時大排長龍的車仔麵檔居然有位，就決定一試!  對於一些不想揀食咩餸的人，呢間車仔麵有些套餐任君選擇，但係我覺得有得揀你先至係老闆，呵呵。  今次叫嗰啲都係我的最愛豬皮、牛肚、魷魚， 最後叫左五個餸，加埋就要53蚊，雖然個價錢比起出邊其他車仔麵檔貴小小，但係佢啲餸比起其他車仔麵檔多，個味道我都覺得OK嘅。  本身想要多杯珍珠奶茶，但係個價錢都係唔抵，最後放棄左  
cry	多年無改善，只靠明星效應，食物平平，價錢貴 我是好少玩手機既中坑，我download open rice 呢個apps都就係為左對呢間黑店表達我既不滿。 西貢我成日入去玩，松記亦唔係第一次幫襯，廿年前佢出名，係因為即使佢開係後巷都叫幾乾淨，啲枱呀，調味料盤都唔會油立立。食過幾次，唔叫好味，價錢都唔平，叫做食得飽。 最近果次，火都來埋。 正常，車仔面，！一個面餅，之後要咩餸，逐樣加囉，比喻，十蚊一個面餅，豬皮，羅白，各樣七蚊，咪夾埋廿四蚊囉，全世界食車仔麵都係咁計架啦。啱唔啱先。我問牛腩幾錢，揾匀門口全個餐牌都無。 我問個師奶服務員，又唔想答。之後收錢個師奶話：“五十”，(準確價錢我唔記得，因最反感係佢既手法) 吓！牛腩幾...錢呀。 佢話：“你而家叫一碗牛腩面加魚蛋，豬皮，羅白呀嗎。 咪廿幾加廿幾囉。 餐牌價錢鬼鬼鼠鼠。你牛腩貴，標明都好吖。你咁樣倒轉價錢來玩。 算喇，好食就得，仲激氣，無味，(味精味除外)，無餚過，無用花椒八角焖過。可能用現成醬料來煮。無車仔麵應有既味道，仲衰過七仔。 問佢攞杯水都話無。 又贵，又唔好食，招呼差，坐得唔算舒服。不會再去。 
smile	真係唔錯的車仔麵。 當日同舅父阿叔佢哋一齊去hunghom買嘢,玩完電腦好攰於是想搵啲又平又實惠嘅食。於是見到這間賣車仔麵。 頭先門面都幾吸引而且哩邊比較整潔,裝修整齊格局。令人煥然一新。  我同舅父都分別叫左兩碗。嗰碗油豬紅蘿蔔，鳳爪,韭菜,配上他們的地道油面, 舅父要了米粉。 整體感覺唔錯。佢哋有辣椒，以及紅醋。 整個配搭非常飽肚，加上環境乾淨衛生一流。食落覺得很過癮。 由地鐵站走過嚟唔到15mins, 真係唔錯。 值得一提佢哋凍檸茶好飲。希望下次再同媽媽嚟。 
ok	泰式海鮮燒烤店 今日兩個人想食泰國嘢，去完百佳買日用品，經過呢一間小曼谷海鮮燒烤屋， 見到有串燒咁特別嘅泰式嘢，就入去試試。  入到店內突然又唔想食串燒，因為見到有其他選擇更好， 跟住就叫了 "蒜爆胡椒炒虎蝦" 未試過用損爆同胡椒去炒大蝦聽落幾特別，我最鍾意試新嘢， 虎蝦送到檯面時，見到虎蝦底部有毛數咁多蒜粒同埋胡椒粒，但食落口又唔係好覺有胡椒味，蒜味有少許，虎蝦很大隻，有手板這麼大，虎蝦的做法是走過油的在同蒜蓉粒加胡椒炒過，整體嚟講蝦係新鮮的，但味道就一般。再叫咗一個 "泰皇咖哩炒海鮮" 咖哩送到上檯面時隻碟巨大，海鮮包括有大蝦，鮮魷，青口，大花甲，再加少許洋蔥同菜等。 咖哩味道唔錯，都特別的味道，海鮮樣樣都非常新鮮，這個菜唔錯可以叫個飯去撈汁，但我冇咁做因為唔想太飽，飲品就叫咗我想試嘅椰皇沙冰，椰皇沙冰用新鮮椰皇去做，冰打碎混合而成應該有加少許糖漿，味道頗新鮮還算可以的。 
cry	難食 新開張時，人手少，效率慢，其實買野既人已經又唔係多，都可以慢成咁，條龍慢到好似無郁過，無論機買人手買都係慢，結果拎野食又係，又係等好耐，啲人亦都好唔耐煩，買一個餐結果等左幾個字，又餓又激氣。 而野食方面，食咁多間kfc都未試過啲雞好似呢間咁差，可以話難食，啲野食唔似新鮮炸，咬落係暖，唔脆，好失敗。啲飯亦都唔係好得，收成40幾蚊一個餐，快餐黎講咁難食，寧願去茶餐廳食好過，又慢又唔抵食。 真心無下次，快餐都可以衰到咁既？ 
smile	性價比超高既廚師發辦🤩 小妹一直渴望去試廚師發辦既壽司料理 一直哦哦哦男朋友帶我去試 最近週年紀念 佢終於做到野啦🥺  每個星期日我都要去西灣河教小朋友 所以佢都會留意下附近蘇豪區有咩野食 今日帶左我去一間小店 入面可能坐到30人左右  嚟到當然唔駛唸就點好兩客廚師發辦 第一次睇住師傅係自己面前即造料理 好興奮🥰 先由淡味刺身開始 一粒帶子大粒金莎size 剪開兩邊依然好厚肉 鮮味之餘仲幾滑 鯛魚薄切 自己都幾喜歡食 薄薄一陣魚味又唔腥 咁多種貝類要數最濃味既話 一定係赤貝 呢個厚身爽脆之餘 陣陣赤貝味非常獨特，少少腥但唔會討厭 金目錭比較厚身 肉質都比較韌 魚味重好多 配醬汁食落口腔好rich 赤蝦唔似一般元X爽 佢係食落少少黏又少少膠質 新鮮既口感🤣🤣 油甘魚腩充滿油脂香！ 大拖羅又油香但唔會過膩 茶碗蒸清一清喉嚨😛蛋勁滑，少少海鮮味 我地見到師傅將海膽舖左三層 海膽入口超級鮮甜 食到佢既形態唔係變左1 patpat 穴子比普通鰻魚淡味一啲 但肉感我覺得係實少少 我地向師傅提及過最喜歡食左口魚 所以佢臨時為我地改左款式 呢個就係廚師發辦既好處！ 感動😍 左口魚食落濕潤、有魚油香仲有魚肉一食即溶 中意食左口魚既朋友千奇唔好錯過  最後仲有麵豉湯，但我太飽無影相啦 整個套餐只係388🤩🤩 真心推介！ 
ok	只係牛扒食得過 葵涌嘅一間小店，地方唔大不過可以坐出邊  鮮茄蓉焗豬扒飯$48: 賣相一般，配菜得幾片菠蘿，而且個汁好甜，完全食唔出蕃茄嘅酸香，豬扒偏乾，炒飯底就正正常常，整體一般  肉燥汁蔥油豬扒飯$48: 肉燥汁甜甜地，有d香料味，唔錯不過好油，豬扒比頭先個焗豬扒飯仲差，睇相就知，非常粗鞋，食咗一半就放棄  肉眼扒配薯菜$58: 肉眼扒都幾大塊，煎得夠香，牛扒略經化學處理，當然呢個價錢唔會預期好有牛味，薯菜係坊間比較少有嘅原個焗薯，呢度加番啲誠意分，配埋酸忌廉汁食係唔錯  之前試過佢個雞扒都麻麻哋，以後就算再嚟呢度都只係會食牛扒 
cry	非常唔抵食!!!! 母親節一家人上山頂玩, 順道試呢間餐廳, 因全香港得呢度有, 見d人寫既食評好多都話好食同埋份量好多, 所以只叫左一個sampler同埋三杯野飲, drink就唔錯, 好好飲, 但個野食就唔係好得, $208得個幾件野食, 仲要唔係咁好食, 最差係d service, 跟本冇service可言, 態度唔好, 叫天不應, 叫地不聞咁, 大佬呀, 呢度雖然裝修到好似快餐廳咁啫, 但價錢一d都唔fast food bor, 連基本service都冇, d野又唔好食, 打死我都唔會再黎呀!!!!! 
smile	精品西餐，每一個角落都係心機 門面唔算大，但入面幾有驚喜。好耐無食到一份外脆內軟既焗豬手。我比較重視塊皮做得脆唔脆，個肉腌得入唔入味。隻叉可以叉開塊皮，最怕d焗豬手塊皮又厚又un, 呢個豬手認真達到我既標準，幾surprised!  同店主傾下計發現好多晏畫人少既時段，反而有更多高格調既客人係度飲紅酒，所以鋪頭都比較重視酒既選擇同埋質素。入面有張吧台係老闆自己整同埋噴漆😲 然後店主又同我分析每道菜精彩之處，好耐無遇到店主會識得詳細解釋廚師既烹調手法。anyway, 有驚喜既西餐廳！ 
ok	坐得好舒服～～ 之前朋友介紹，話依間店有時會有BAND黎表演，又見D相好似幾靚咁，就親身去似下 一去到，好似去左第二個世界咁 完全無諗過咁荒蕪既地方竟然會有咁既天堂 睇得出店主花左好多心機去佈置，間舖真係好多FEEL 見到有D人係咁係舖度影相，好後悔自己無咁做 BTW 我同FD叫左個豬排飯 依個飯係MENU無寫係辣既，但其實辣辣地，不過豬排幾好食既 我地仲叫左個紅燒牛肉麵 個麵普普通通，味道無咩特別，份量足夠，但有D太油既感覺，同埋佢又係辣辣地 可能我本身唔食得辣，所以先覺得麻麻地 之後 叫左杯焦糖咖啡同美碌 焦糖咖啡的奶味不太夠，而美碌就是一杯美碌，沒有特別的感覺 整體，我還是覺得這裡是賣環境，又有免費WIFI，所以同朋友一齊傾PROJECT之類，」 依度係不錯既選擇 但食物就⋯⋯一般啦 
cry	不會再幫襯 今晚入了南丫島行山，趁秋高氣爽，可以吹下海風食餐海鮮，點知不只食品差，服務都差。 出去order線貝，叫五隻，店主已經第一時間立即寫單，我哋後來打算改瀬尿蝦，點知店主話已入單，不能改，我哋未揀第二樣海鮮已經下單，真你第一次食海鮮係咁！😡 我哋話都未撈線貝就下單！？店主話冇得揀，所有線貝一籮籮在廚房！ 叫店立撈魚，佢撈條爛魚爛咀比我！😤 Fine~心諗＂黑店＂，立即改軚食平嘢，求其食完走啦～ 食物仲垃圾細碟過大家樂小炒，菠蘿姑囉肉～成堆粉；線貝～硬到好似食塑膠😖，而且冇鹽冇頭抽；瀨尿蝦瘦～不要期望多幾粒炸蒜蓉；粟米班塊～D粉厚過塊魚；比較正常D就係菜膽雞！以上食品加4碗白飯＆加一，剩為＄1200。😩 
smile	優雅餐廳.必食羊架  餐廳係觀塘王子大廈入面好近地鐵站夠曬方便。環境方面，餐廳以淡紫同灰色凳為主，望落好優雅，地方都算大坐得舒服   蕃茄湯-好香濃嘅蕃茄味，餐前飲酸酸甜甜好醒胃 至於個包有啲硬，相對失色。 烤羊架配忌廉薯仔批及西西里燉茄子$148-羊架叫咗7成熟，烤到外面脆脆地好惹味，羊肉有剛好嘅羊騷味正！最驚喜係忌廉薯仔批，做到有千層嘅效果配上忌廉好味道！推薦！💯  慢煮肉眼扒配香烤薯仔及田園沙律$158-肉眼扒叫咗5成熟，扒夠厚得嚟又易切，肉汁豐富又唔會韌。
ok	烏冬餐廳烏冬唔得 去開鑽石山轉車，順便喺度食埋晚餐，行咗三層，見到呢間甘味讚岐烏冬，見冇咩人等，裝潢又幾得意，決定入去試一試。 睇餐牌其實唔算貴，除咗烏冬之外，仲有好多小食，連刺身壽司手卷甚至海膽都有。  今晚諗住是但食飽就算，只係叫咗兩碗烏冬，分別係燒雞番茄烏冬，同埋巨蟹柳親子烏冬。 蟹柳烏冬嘅蟹柳的而且確夠巨型，但佢剪開咗咬落去好淋Pat Pat 一堆野咁嘅質感。配上一堆蟹子，無咩味的，咬落去係唔識爆汁個種，仲有滑蛋浸住喺啲湯底裏面，而湯底甜甜地，有洋蔥味。 燒雞番茄烏冬，湯底偏酸，但番茄味足夠，稀稀地唔太杰，燒雞燒得乾乾地。  最後想講下主角烏冬，質感其實唔似讚岐烏冬，比較淋身，無咩口感
cry	極度唔愉快既體驗 一開始話想同朋友試下新野結果好失望 1.垃圾服務態度 2.食物質量麻麻 服務係認真差到爆炸，我地坐係度等咗20分鐘都冇攞到落單張紙，我地驚佢冇幫我地落單就問服務員，兩個服務員就企距離我地四步都冇既距離，點叫都唔應，個阿姐終於回頭仲要一臉唔耐煩語氣好差咁問咩事 食到差唔多我地見出面好多人等位就即刻起身買單，買單條隊好長，個阿伯係度埋單，收銀果個竟然係度講“53快d快d”見到咁我同friend已經好激氣，人地老人家慢d有錯咩，你都已經係個中年阿姐，點解對老人家會係d咁既態度，對人一d尊重都冇 來到食物，我地叫咗牛肉腸粉，好似一d牛肉都冇🤷🏻‍♀️個鳳爪排骨飯冇麼特別，一堆排骨一個小鳳爪，個咖喱魷魚ok既。 
smile	別有一番風味  香港仔最近開多左間飲品店名叫「里的茶」。是無意中行香港仔中心4期發現的，而家仲做緊超抵優惠就係外賣買一杯，送一杯！所以場面都人山人海！製作飲品地方透明度高，睇得出都非常衛生地製作。 飲品款式都有差唔多50多款，超多選擇，唔怕簡唔到自己喜款的。今次我就飲左杯芒果芝芝冰茶，而朋友就選了草莓芝芝冰茶。 味道總算不錯，2杯既味道都唔會過甜，味道來得自然，果味加上有芝士味既衝擊，別有一番風味！大大杯同埋都好解口渴，值得一試。 下次期待試埋黑糖系列，非常期待！！
ok	普通平民早餐 想平平哋食個米粉，就去吉野家叫咗個野菜煎雞米粉嚟食，以前嘅嘢出去轉嘅米粉係會擺喺同一碗，但係而家佢煎雞分開咗碟上，咁啲醬汁就唔會撈晒落啲湯度變淡左，呢樣幾好。同埋呢間吉野家用開放式廚房，佢煮嘅過程同設計嘅過程你都會見到，發現佢環境都幾衛生，食落都放心啲。不過就略嫌佢座位有啲窄，好多張枱都拼埋左一齊，食嘢就好似要同人搭枱咁，同埋地下有啲跣，拎嘢食唔小心好容易滑倒。不過，佢啲米飯都殺得唔錯，唔會話太晏，同埋佢杯熱檸水都好似有檸檬香味，唔會話有苦澀味。不過講真，吉野家呢幾年都貴左幾多，如果可以好似以前咁唔使$20都食到碗烏冬就好啦，我呢碗野菜煎雞米粉如果唔用優惠券都要成30幾蚊。 
cry	一試投降，唔試無妨 過年食咗幾日好heavy嘅中餐，想食啲不一樣嘅嘢。原先想試「東京築地」，一聽見話要收加二，轉頭即走。(全日本無一間拉麵舖會收服務費，連呢樣都唔跟味道好極有限，唔駛試。正如香港食雲吞麵魚蛋粉會收加一嗎？）  轉移陣地，見呢間嘢次次經過都超多人排隊，今日竟然得兩三個人排，又話係日本某拉麵店嘅分支。點咗碗黑蒜油拉麵，另外一隻味蛋。  有日本麵店backup，唔等於好食。奉客清水唔係大冰水，已知中伏。味道果然不外如是。味蛋，七仔玉子飯團嗰隻好吃十倍。黑蒜油拉麵無黑蒜味，但有厚厚一層油；件鳴門卷完全唔彈牙，粉嘅；一大堆筍，無味嘅；蔥，完全無半點蔥味，唯一嘅味就係鹹。致命傷係唔熱，溫吞吞超難食。😑  總結：一試投降，唔試無妨。 
smile	抵食街坊小廚 原來黃大仙既街坊小廚都幾好味喎 見到呢間餐廳特別多人食，我都係跟大隊  薑蔥魚皮 魚皮夠爽口，好香麻油味 平時真係一般既餐廳都無呢樣野食，所以好有新鮮感 加啲辣椒油一齊食，味道更好  黃金蝦 好香咸蛋黃味 不過啲蝦就相對地細隻，如果大隻啲會更好，食到啲粒粒既咸蛋黃  金銀蛋豆苗 呢個味道岩岩好，唔會太咸 啲豆苗吸左啲湯，特別惹味 仲有炸雲吞，突然好想食，不過唔記得左影相 新鮮熱辣炸起，雲吞皮好脆，蝦肉份量岩岩好，當然好好食  價錢都好實惠，唔怪得咁多街坊黎食 
ok	中規中矩 今日lunch黎左Emax食 二樓有好多餐廳！我地擇左呢個台灣餐廳試下，都有幾多人排隊，唔知係咪真係咁好食呢？🤨 Lunch menu ~價錢都唔平嫁！加珍珠糸列仲要加$10!! 🍛叫左個香酥雞排飯 $68 好大碟，雞排亦都好大份！ 雞排肉質唔錯，不過外面層皮太厚，好難咬，最後我都要整走晒層皮只食雞肉。 🍚另外飯加左偏甜的醬油，都幾合我口味！ 不過友人都不太喜歡～  飲料點左熱青檸柚子茶，入面真係放左半粒青檸👍🏼所以真係好有青檸嘅香味！
cry	極之失望!!!  沉日同同事收工之後 食CLOSING飯 之後一齊上OPENRICE度睇下有咩好食 睇到篇好似 賣廣告咁正既食評! 就心郁郁搭的士去左津津! 諗住跟D人介紹果幾味 同食埋出名既沙田雞粥就冇死! = = 本身仲好期待  點知D送一黎左 就真係懷疑D人幫佢賣廣告...... 乳鴿: 一般啦...冇咩特別  油多左D咁 雞粥: 咸到死...又冇雞味  一D都搵唔到所講既綿.. 炒蜆: 好似碌熟左D蜆 之後再林番個汁咁 一D風味都冇 椒鹽蝦: 想死..見人講到咁正  點知一D鮮味都冇  白灼好過 炒芥蘭: 又係唔掂 一D鍋氣都冇 超多油同水  差過我去炒 蠔餅: 又係超多油 D粉又厚 同埋....唔多見到蠔 唉..總括黎講 除左乳鴿還可以 其他既就..... 冇下次囉 同埋D服務又麻麻地  叫D伙計 拎多小小野 都好似煩到佢咁 差D唔記得左! 最不快既係!  又話送豆腐黎!  點知又收埋D唔知咩錢! 我地計就最多最多 500蚊度  計埋D啤酒氣水 飯咁 佢就收我地 $573  叫佢地點計  就發老脾.. 話唔得閒 叫我地自己出櫃面.. 講多幾講  又話幾十蚊唔好計= = 最後收我地$520 先算數....  今時今日 出黎食飯 仲當人水魚 
smile	出色既海鮮餐 黎鯉魚門做咩好？就緊係食海鮮啦!早幾日經過見到富臨做緊一個海鮮餐優惠，每位$258就可以食十二道海鮮同小菜。咁扺就緊係去試下先啦！ 芝士焗開邊龍蝦(每位半隻) 龍蝦肉爽口彈牙，香濃既芝士味真係同龍蝦係perfect match! 白灼生蝦 海蝦非常新鮮，只要簡單咁灼一灼，再點d鼓油食就已經好好食! 果皮蒸鮑魚(每位一隻) 鮑魚肉質鮮嫩，食到淡淡既果皮香，非常鮮味! 椒鹽瀨尿蝦(每位一隻) 呢道菜非當香口，瀨尿蝦走過油，同椒鹽既配料一齊炒，真係好惹味，瀨尿蝦肉質結實，一d都唔梅，正呀! 蒜茸粉絲蒸帶子(每位一隻) 粉絲同帶子吸晒d蒜蓉味,帶子鮮甜，簡單好食! 清蒸龍躉件 龍躉肉質滑嫩，又無咩骨，食多幾件都唔夠呀！ 豉椒炒肥蜆 無沙，肉質飽滿，豆鼓味濃，好好食! 薑蔥炒海蟹(每位半隻) 我既至愛，d蟹肉一疏疏，又彈牙香甜，薑葱惹味，好好食! 蒜茸炒時蔬 菜心無渣，都幾嫩，食下菜都健康d 迷你珍珠雞 呢個好好食! 每件珍珠雞都唔細，d飯充滿蝦米味，一流 4人共享大皇燒鵝(例牌) 燒鵝外皮脆肉質嫩滑，碟燒鵝汁可以撈成碗飯 呢個海鮮餐真係又扺又好食! 
ok	下午茶時間☺ 今日下午茶去左樂富食韓國野 見到個餐牌唔太貴就行左入去 入到去一坐低 就已經有人攞左兩款前菜黎 之後就簡下食咩好啦 下午茶都有幾多選擇 但係我仍然都係堅持自己 食我最中意既拌飯😍 友人就叫左個烤牛肉跟飯 飲品叫左凍奶茶同埋熱柚子蜜 因為係拌飯愛好者 所以對佢既要求同期望好高 個拌飯一黎 俾我既感覺係咁微波爐叮既feel既😅 一擺入口 D飯熱到🔥🔥🔥 同一般既拌飯温度爭好遠 不過味道係Average既 因為加左兩碟韓式辣醬😍 個烤牛肉都係一般 不過不失 不過如果想平平地食餐韓國野 係ok 可以試下既 下午茶都唔多人食 食物上枱速度快
cry	伏中之伏 呢間嘢...真係唔識可以用咩嚟形容，我只係想大喊一聲~~~"我中伏了！" 其實屋邨日本嘢真係唔可怕，可怕嘅係佢夠膽set呢個價，我真心想打鑊佢！我堅覺得佢應該好快會消失！其實都係果句，如果佢食物質素好，俾幾多錢都唔係問題，但咁嘅樣……唔好阻住我舖位啦! 一開始我都有d閒情影下相，後尾只係覺得要影低佢嚟警惕下大家，住係附近嘅人想試真係要三思！ 呢個應該無可能輸，因為除咗舊飯之外，全部嘢都係現成！不過……就係輸舊飯，完全無壽司醋味，我只覺得自己食緊白飯。 有史以嚟未見過咁肉酸嘅花之戀，同佢menu上個樣差得太遠啦！學藝未精，好心返去掃多幾年地啦！ 呢樣我每次食日本嘢必叫，但佢都咪咁離譜丫，細碟到我三啖就食得晒，仲要收我36蚊！ 呢個好彩無怪味！算執到！ 無言.........連基本刺身解凍都做唔好，唔好話好唔好食！唔肚痛都算走運！ 唔值56蚊囉，但起碼叫有d嘢落肚，並唔代表份量多，淨食佢絕對唔會飽！ 
smile	貴價點心 出發旅行前，大隊長請大家飲茶，裝修中式清雅唔娘，最正係個超高樓底，令人好舒坦！我哋人多坐最入嘅大枱，每區會用啲疏隙屏風分隔，唔會好無私隱！人多可以叫到多啲款式（我最開心影食物！🤳）  煎南瓜包：一個鑊仔四個包，無食 脆皮五層肉：細細件，肥瘦相間，皮脆好味！ 一口鮑魚撻：賣相贏晒，鮑魚仔炆得入味，有咬口好味，撻底鬆脆！ 鮑汁炆鳳爪：鳳爪炆得入味，鮑汁比豉汁更濃香，又唔會好鹹，好味！ 花膠瑤柱灌湯餃：無食，不過我唔喜歡浸湯嘅餃，喜歡包住湯嘅餃多啲！ 煎粉果（連湯）第一次食煎粉果，皮薄但炸得幾實，唔夠鬆化，餡料係爽口嘅蝦為主，湯係雲吞麵嘅大地魚湯，味道清而濃味，唔油膩！湯幾好味！ 叉燒酥：擺盤精緻，無食 鮮蝦韮菜餃：晶瑩剔透，見到脹卜卜放滿晒切碎嘅韭菜蝦肉爽口，皮煙韌，好味！ 煎畔塘馬蹄榚：好深啡，馬蹄片大塊有爽脆口感，榚身煙韌甜美，好味！ 煎蘿蔔榚：微脆口，榚身偏淋，蘿蔔味濃，清甜唔假，索晒臘味油份鹹香好味！ 翡翠龍蝦腸粉：腸粉滑溜，蝦爽口！好味 胡麻醬羅馬生菜：生菜爽脆唔老，胡麻醬唔會太杰，酸酸的開胃！ 海蜇頭：海蜇爽爽爽有咬口，不過醬汁唔夠麻香！ 花雕蟹肉燴伊麵：賣相搶眼，用料足，蟹肉蟹籽都落得多，但醬汁味道偏淡，伊麵太淋，掛唔到汁！好像唔太平衡到 白灼田園蔬菜：估唔到係豆苗，我唔喜歡呢種豆苗（草青味太勁）今次灼咗又幾好！喜歡醬油另上，可以自己控制鹹淡！ 鮑魚荷葉飯：賣相靚，無食 燕窩蛋撻：女空一聽到燕窩就兩眼發光，賣相靚，燕窩絲唔會太碎，晶瑩剔透，口感似大菜榚再彈牙啲！撻底鬆化！唔太甜好味！ 甫魚滑燒賣：無食 欖豉蒸排骨：排骨頗肥，無食 北菰綿花雞：棉花鬆軟彈牙，索晒湯汁，好味 叉燒包：無食 帶子菜苗餃：晶瑩剔透，見到脹卜卜放滿晒切碎嘅韭菜蝦肉爽口，皮煙韌，好味！ 薑汁燉鮮奶：無食 杏仁茶：無食 芒果布甸：無食 薑茶湯丸：薑茶唔夠薑辣味，湯丸煙韌，黑芝麻餡沙沙的！香甜好味 椒鹽魷魚鬚：鑊仔賣相靚，但太韌了！  食物太多款，由頭盤食到甜品，好味道嘅（價錢高咗水準都高翻）  店員有禮斯文，不過人手不足，我哋位置最入，人又多，成日都飲晒茶無人加水！不過店員都無停過手，一睇到就即添水了！分身乏術！  貴價點心！ 
ok	減肥？聽日先啦！  夏日炎炎，又係食雪糕既時間。去去赤柱海灘暢遊之後極度需要補充energy！ 遠遠望到哈根大師就如見到救星一樣，想衝去來個愛的抱抱LOL 一球$39，兩球$56，三球$66 我地各點左兩球配窩夫筒。 我好專一每次都只會食 「rum & raisin」～因為鍾意佢rum酒味濃，整體唔太甜，而我又鍾意食提子乾～
cry	試一次無回頭 黃大仙龍翔中心開左間新嘅台灣菜。趁午飯時間就過黎試下新野先。 午餐set 有L1~L8,  價錢大概都 45~48左右！ 要去收銀處排隊下單，再自行選位等候。 買左之後，會有個機俾你，當你嘅午餐準備好就會閃燈同震。 呢個位置就係取餐嘅地方，舖面大概容納20個座位左右！ 同事叫嘅L8 煎豬排併腐皮花枝卷起司撈即食麵 $48 豬排細得驚人，同事表示撈完整個面變得很乾。 其實望落勁似7仔小食亭嘅食物出品! L1 台式肉燥雞扒飯 $48 肉燥份量只散亂舖在飯面上，雞扒size 大概是大xx快餐店果種，咬落都幾厚粉。 L2 台式肉燥雞腿飯 $48 終於呢個飯外貌正常，老水雞腿x1，半份肉燥。  所有飯餐 可選波霸奶茶或冬瓜茶 飲品沖調得都幾甜，怕甜嘅記得叫少甜!
smile	燒鴨脾粉麵 星期六放假見天朗氣清,同男朋友去石澳行下影相,向住目標情人橋岀發 喺大路入口行入幾步轉個彎經過啲間洪記士多,聞到陣香味就忍唔住坐低叫碗粉面食 燒鴨脾米 清湯配上肉汁 再加枝冰凍梳打水簡直一流！下次黎可以叫老闆唔好切原隻上^_^ 不過男朋友點嘅牛腩"碎"豬腸車仔麵就普通喇 
ok	坐得舒服不過食物一般 約左個朋友食飯諗住傾下計，點幾過左食晏時間，唔駛等仲可以慢慢坐！ 注意：依度既分量係大架，我地每人叫左一個餐..飽到呢 我叫左排骨擔擔麵，朋友叫左金牌菜肉炒飯，小食有雞絲粉皮。 擔擔麵要左正常辣，不過都食唔到有太多辣味，個人覺得個擔擔都唔夠「麻」既味，不過麵質係有咬口，唔錯既，至於個排骨送到黎熱辣辣，外而好鬆脆，裏面嘅肉都唔un，個人覺得ok。 朋友叫左依個金牌炒飯，有d鹹香味，幾惹味！加上佢啲菜唔會腍晒，係脆綠咬落去唔會梅哂咁，我覺得個飯好食過擔擔麵，可以試下！ 至於個小食雞絲粉皮，一黎到見到佢咁多漿心諗應該會好食，不過佢既麻醬唔係我期望中有種麻既感覺，而係有種又濃又「結」身既感覺..青瓜唔夠多，有點失望 
cry	糯米卷好唔掂 我今日經過巧手製作突然諗起想食返件糯米卷，所以就用咗$6.5買咗佢嘅糯米卷，佢個糯米卷一啲都唔好味，唔夠野味，糯米𥚃面只有幾粒小花生，同一D碎肉鬆，完全冇糯米既香味，不過$6.5一件糯米卷，你都唔好諗住會有好多材料。 不過最差嘅最另人失望嘅係佢D糯米唔夠實，咬落去好鬆散，唔似食緊糯米，完全冇煙韌嘅口感。 相對地，唐記個糯米卷好味得多，雖然佢件糯米卷都大份，不過唔好味嘅野，整幾大件都冇用。 所以$6.5都唔抵食！😢 
smile	想食又平又好嘅嘢都係要去民居附近先搵到 因為放假既我實在係太過懶惰，一定係唔會煮飯嘅，所以又落咗樓下附近碰一碰運氣。 喺路上面行吓行吓就見到呢一間細細間嘅居酒屋，個樣一啲都唔高調，見佢午市先幾十蚊，Menu選擇好多，又唔使等位，就一於行入去試吓碰吓運氣。心諗唔會係微波爐叮叮餸菜吧。 🌟前菜：個南瓜薯餅甜甜地，熱的！但係又唔會好油膩～不過食完覺得好邪惡🥺  🌟蒜片牛肋肉定食：日本定食都係一個餸加一個飯再加少少菜同埋面豉湯。今次我就揀咗呢個牛肋肉定食。除咗份量少啲之外，各樣野都做得唔錯。呢個質素如果去油尖旺或者銅鑼灣食應該要$100以上先埋到單喇。  我要變成常客了。 敲碗～悠閒嘅午後，必須要有美食相伴！ 
ok	早餐 今日假期約左朋友去行獅子山,晨早流流梗係食餐飽先去行山啦.如果唔係點會有力 所以由MTR站上左去翠華 好喇,一人叫個餐 大家都要左個早餐A,仿鮑魚火腿絲湯通粉配西煎無公害太陽蛋香腸,牛油餐包 仿鮑魚火腿絲湯通粉--個仿鮑魚無味喎,都唔知咩黎,其實你俾埋火腿我仲好啦 火腿同通粉都係正常野 西煎無公害太陽蛋香腸,牛油餐包--我地一個要煎太陽蛋一個要炒蛋 隻蛋都唔算多油都OK既 腸仔都係正常野 個包唔熱,如果熱就好食好多啦 最後一人飲杯野飲,一個要熱檸水,一個熱奶茶就收尾
cry	比錢買難受😣態度惡劣 話說同公司同事一行10至11人去食lunch  因為之前有同事食過佢地個蒸魚套餐，覺得唔錯所以介紹我哋 咁喺銅鑼灣來講，60幾蚊一個午餐，價錢都係相當之吸引 所以我哋去之前有打電話問，但係冇book位 跟住一去到，職員就問我地係咪11一位,我哋答係，又再問我地係咪打過嚟，我哋都係答係。跟住重點就嚟啦 個短頭髮着着西裝嘅，唔知係咪經理的女人，就以為我哋係book咗枱嘅 跟住就俾咗人哋book咗個張枱我哋 當Book咗枱嗰台客人到咗嘅時候，態度就變到好惡劣。 大佬呀，係你自己覺得我哋book咗枱，我哋都冇咁樣講到，又唔問下係邊一個book枱係留咗咩電話📞 我哋鬼知你嗰台客係比book枱嘅人咩 我哋完全勁無辜 但係個重點係其實另外一間房係有枱嘅 我哋咁多人都唔明佢咁嬲做咩，又唔係無枱 之後佢全程西我哋面 落單好無禮貌，上菜好似欠左佢咁 我哋問佢可唔可以上飯，望都唔望你，應都唔應你 我真心未試過去過一間服務態度咁差嘅餐廳 明明張枱有兩個吉位 偏偏就叫你起身坐去兩個吉位嗰度話留個位嚟上菜 正常人都自己走去個吉位到上菜😣 但佢就叫我地搬，問佢點解佢話呢個上菜位要空出黎，再次表達完唔想調位先好嬲咁去空位上菜。 其餘侍應一入黎都識自己去空位上錯，所以真係唔明點解堅持要我地調位  好啦我哋谷住啖氣，快快脆脆食完就走 去到走個一刻都仲要聽到佢喺後樓梯咁喺度話我地 佢仲同佢啲同事講話我地話有book位喎 咁嘅態度，我真係第一次見🙃  唔講佢啦，講番啲食物先  蒸黃立倉，正正常常，六十幾蚊一個餐算係咁，不過自己覺得鹹左少少 乾炒牛河都正常 個魚頭湯係唔錯  佢地個滷水唔錯 蝦同墨魚仔就一般般，係無海鮮味 叫左兩個四人餐，兩個散餐，每人$72 最後其實當日無咩心情食飯，咁嘅態度，下次你請我都唔黎啦 不過我覺得佢老闆幾慘 有個咁嘅員工，個場都幾難旺 今次佢已經令到十個係銅鑼灣返工的女OL有個bad feeling 基本上我公司60人都應該唔會再去 
smile	湯加同埋線陣有什麼關係? 原來好多人都唔知道喺 香港大學站 附近 其實都唔係好冇啖好食 喺呢頭附近有間連鎖式 米線陣copycat? 佢哋仲有埋自己嘅facebook page  上網搵到呢個簡單資料: "「湯加」是香港一家吃湯飯的連鎖專門店，跟心粥館、魚米屬同一集團，自2016年創辦至今已開了八間分店"    湯加呢間店舖 好多分店 規模有啲似米線陣  清魚湯米線， 簡便lunch之選  可以叫lunch set， 自己揀一D健康飯菜， 一湯一飯， 飯可任裝  最近病 食D清清地又有營養既野最arm  魚湯鮮甜， 味道偏濃， 豬肉有點硬， 但牛肉好滑， 西蘭花清甜， 米線同西蘭花都唔太林， 作為病後復原既lunch一個好好的選擇            
ok	街坊生意 不能期望太高 第一次黎試下福彩晚市，星期日晚周圍d酒樓通常都滿，所以提早兩三日訂位。到左訂位時間黎到，都要係門口一段時間等佢安排入座。 星期日晚真係好旺場，枱同枱之間拍得都近，難免嘈雜 抵讚既係野食選擇多，價錢亦大眾化，做街坊生意。味道方面感覺可以，不能期望太高，特別係幾乎枱枱都叫既片皮鴨，皮同鴨完全無預過分量，食完d鴨仲淨返勁多塊皮，d皮亦全部痴埋晒一齊，完全無顧食客感受，因為好難拎到一塊完整既皮出黎 d鴨肉主要係脂肪，同好少肉 樓面經理態度可以，但傳菜姐姐好惡 結論係：唔帶任何期望純粹同家人食一餐飯，不過不失  
cry	聖誕大餐 平妻夜晚上到到都多人 當然識時務既男朋友要識做訂定位先有得食啦~ 今晚8:00 有8成滿坐 我地就叫左期間限定既set 前菜:香煎法國鵝肝、半燒鮮吞拿魚柳及焗烤田螺 香煎法國鵝肝:入口即溶,好多油好正~ 半燒鮮吞拿魚柳:出面都係用黑白芝麻圍住,加上吞拿魚柳,口感好特別但係好味既 焗烤田螺:有d薯容係底,一口食曬 ,un un 地既螺肉 無咩特別 黑松露牛肝菌忌廉湯: 上桌時湯係熱既 黑松露同菌味濃!好得! 湯有跟到餐包,黑芝麻個個好味d  主菜:烤澳洲M 8 和牛柳配波士頓龍蝦(588蚊),令人好期待~ 烤澳洲M 8 和牛柳:無味既 一d牛既味道 都無 失望  波士頓龍蝦:無膏既 但肉就彈牙~ 甜品:自家製聖誕木頭蛋糕 靚就靚呀 但真係好甜呀 食完甜到飲左好多水 節慶飲品:聖誕香料酒 聞洛去有陣疆味 但飲洛去就好似溶左既可樂糖味  總結:節日既關係 員工人手明顯唔夠 我地每樣野都等左起碼15min先有一樣野黎~有d要講幾次先有 錦嫁價位 無論服務 食物質素都係唔合格
smile	一試再試的車仔麵😋 《永年士多》 #食在銅鑼灣 #90sfoodieshare_銅鑼灣 📍銅鑼灣謝斐道482號信諾環球保險中心地下7-9號舖 - 永年間唔中都會食下 平時排長龍lunch hour都唔夠時間食 今次晏左食lunch 2點零行到過去唔洗等位 正！  🔹大碗麵 $67 平時我都係嗌三餸麵 不過今日特別肚餓就試下大碗麵 有成十款配料 有d我都未食過 包括：豬腸、雞翼、蘿蔔、豬紅、豬皮、雞翼尖、魷魚、紅腸、魚旦、菜芯 頭4樣我平時都會都會食，但豬皮又幾有驚喜 淋得黎又夠味 仲有小小辣，應該會成為我嘅新寵！ 另外魷魚都幾爽口，比起大魚旦 我更加鐘意呢款 不過如果有辣魚蛋就更好。 呢個份量真係超級多 相信一般男士食都夠飽 我就飽到郁唔到啦直頭  🔹樽仔奶茶 $17/跟餐 永年的茶底我一向都好鍾意 今次試埋佢的樽仔奶茶 果然有茶味亦夠滑 而且無冰唔會變淡 唔錯  ✏️通常我都係嗌中辣 不過未食過又唔太食得辣嘅可以由小辣試起～ 
ok	性價比高的午餐 今日中午就去左依間茶木午餐，坦白講平時係極少去的，因為太多人等位了，等得嚟都食完，但依間又冇乜人，可能都同lunch有關 去到等15分鐘有位，應該都已經算快，就叫左set A, 有前菜三小碟，有主食同飯面，再加左杯凍酸梅冰，連加一都係69.3又算係咁 前菜係芽菜，炸墨魚丸，同半粒鹵蛋。 炸墨魚丸十分精緻，細得很；而鹵蛋就冇乜味 反而主菜叫左鷄，咁十分夠味同少少辣多又好嫩滑而且份量都算大分，有10件咁上下； 而碗面都唔細，雖然只有一塊肉😂 但總括來說，係飽同可接受的  
cry	冇心機做不如唔好做啦～ 自從南記搬咗上樓,自問幫襯咗好多次㗎啦！上去食嘢搵位越嚟越易,啲出品越做越差。 真係忍冇可忍要講出嚟 ！ 今次試新推出嘅“蕃茄腩肉春卷小鍋米線” 一睇...得半碗已經算啦~ 叫咗走青都有蔥都都算啦~有能本事仲叫我你自己“”“”佢啦！有種! 好嘢 ! 算啦！ 返到埋位發現俾少咗春卷。同收銀講先俾返我! 再三算數啦！ 一食落口....竟然碗米線係唔熱嘅！！！ 唉～我真係唔知點算啦…其實做飲食嘅你有俾心機做, 真係食得出㗎！ 唔好賴加租搬上樓做唔住啦… 唔想做就請收檔，南記算吧啦！ 
smile	有情調有質素 聽聞呢一間餐廳頗有質素，所以特登同朋友入黎食順便休息一下。 餐廳位於海傍邊，有室外同室內既位置。其實坐係室外氣氛係好好，可惜當日太凍，只好入室內坐。我地被安排係2樓既窗邊位。環境都唔錯。 我地4個人總共叫左3個主菜，一個前菜加4杯野飲。野飲先上，我叫左一杯mocktail,名就唔太記得啦，不過就好好飲。朋友叫既熱朱古力同fruit punch 就較平平無奇。 先到前菜青口， 本身我係唔食青口，總覺得青口係有種怪味。點知呢道既青口好鮮甜，口感彈牙，令人忍唔住食完一隻又一隻。呢道菜可以話係今晚最好食 炭燒牛扒 牛扒燒得岩岩好，肉質鮮嫩，而且好大塊，大過我隻手掌。美中不足既係太多脂肪同根了。伴菜既薯條亦都好香口。 海鮮闊條麵 海鮮比例充足，有蝦，魷魚，三文魚等等。面條彈牙，唔會太淋太硬。醬汁有少少辣，食起黎更覺香口開胃。 個名好似叫雞肉辣pizza 呢道菜無前3道咁好食，pizza唔脆，肉唔算多。口感一般。 所謂食物份量都好大，4個人都食唔哂，以佢既價錢黎講都算抵食 
ok	正正常常 平時喺附近做野，成日都好想食米線，但呢區無x仔之類嘅大型連鎖店，然後有日終於比我搵到呢間。 落去買外賣，盒要加錢但有折。叫左一個麻酸辣米線加三餸。d辣油都幾多，米線量唔多，軟硬適中，比大型連鎖店少，唔算好麻，都唔算酸。 前一日食完x仔麻辣，真係麻到傻左 ，比起呢碼都差好遠下！ 其他小食都唔平，份量又唔多，某d湯底要加錢 唔會再食，無咩特別 
cry	一分錢一分貨 今日外勤去到大圍，午飯時間見而家〈香葉泰國菜館〉門口擺放咗宣傳牌，午餐大約40幾蚊唔算貴。 鋪頭面積都幾大，諗住見入面都幾多客應該唔會差得去邊，點知就出事了！ 先來一個例湯，嘩！咸到嘔！飲咗一啖直接放棄！ 燒豬頸肉飯，如果大家認真睇應該見到豬頸肉下面係有水的，證明燒得唔夠乾爽，好濕。 但公平地說裏面嘅肉質同味道都係算ok的，但係外層燒得唔乾爽，濕撻撻的，真係好影響口感。 但係啲飯就真係好硬，硬到逼不得已要用頭先好鹹嘅例湯撈少少去一齊食。 雖然40幾蚊都幾平，但我唔會再食。
smile	我願意為大戶屋等🙊🤣 實在太耐冇同呢位小同見面 諗諗下太古比較方便大家 於是決定去太古大戶屋 朋友6:30到拎飛已經要等40幾張檯😨 朋友話銅鑼灣即使星期五晚都唔會咁多人.. 可能係太古選擇唔太多....即使要等但都冇減人流 最後我地等到8點幾先有得入 入到去張檯仲有條菜仔..好彩有濕紙巾提供 朋友叫左吉列熟成豬扒玉子鍋定食 我就要味噌醬煮吉列熟成豬扒定食 等左咁耐飲番啖麥茶先。好香麥味帶微微甜味 其實我好想再添麥茶..但當日真係太旺場.. 都唔好意思阻住店員們 等左陣終於有野食啦😭 兩煲野黎到都出哂煙，夠哂熱！ 定食包括前菜，漬物，味噌湯。白飯粒粒分明 味噌醬非常好送飯。豬扒唔會太鞋或韌 最後幾啖飯係傾左一輪之後再食 味噌凍左之後味道變偏甜味，但又幾好食喎 其實我同朋友都幾鐘意大戶屋。但下次再食應該會揀平日或者去銅鑼灣個間試試
ok	傳統中式糖水 「凍豆腐花」$13 豆腐花質感厚實，唔似平時啲豆腐花咁易散、唔係水汪汪既質地。 食落滑溜，但豆味就無咩。 台面有糖水同黃糖任落，黃糖無特別，反而糖水有薑汁味，我會中意落糖水多啲！ 整體質素，不過不失，無太大驚喜。 「熱芝麻糊」$18 芝麻糊杰身，芝麻香味都幾出； 甜度適中，唔會過甜蓋過芝麻既香氣； 應該係自家制，因為仲見到碗入面有未磨細既大芝麻粒。 整體質素，中上。雖然唔係食過最好食既，但係哩三個甜品入面我最中意芝麻糊。 「凍杏仁露」$18 杏仁露質地無芝麻糊杰身，少稀； 杏仁味唔太明顯，淡淡地咁滲出黎，算係清香，唔係極濃味既杏仁露； 同樣地，甜度適中，食完都冇負擔。 整體質素，普通，味道好食過茶記既杏仁霜、冇咁人工，如果可以再杰身啲、味道再濃啲，會更好！ 出黎玩，行攰左，坐低食碗糖水都係唔錯既選擇！ 
cry	無嘢好食! 一次就夠, 唔會再幫襯 一次就夠, 唔會再幫襯 1. 山東手撕雞-D肉"鞋"唔好味, 個汁又唔好味!手撕雞用刀切, 騙人! 2. 菜肉雲吞麵-雲吞都唔知幾耐, 煮完個皮都仲係硬既, 劣! 3. 沙葛炒鴨胸烤餅-沙葛超多,得D碎到不得了既鴨胸, 烤餅竟然凍上, 估唔到, 幾有特式!食落都唔知道食左乜. 4. 服務員態度差. 不專業. 另外邊度會幫你茶壺加水係攞你飲緊果壺攤凍左既滾水倒落去, 然後幫你加滿番壺滾水呢? 5. 小籠飽-還可以吧. 想叫帶子小籠飽竟然都無, 無就唔好放係個menu度喇! 結果一蚊貼士都覺得唔值得俾! 
smile	開心南丫島遊 聽說天虹有免費船接載D客去南丫島（當然前題要幫襯佢啦），於是一家人就去左，到達後，襯人少少就食咗先行山啦，當然係叫海鮮啦 鹽水花生 我嘅至愛椒鹽鮮魷，新鮮熱辣，正呀！！ 瀨尿蝦啖啖肉！！ 咕佬肉不過不失啦~ 蒸蟹，個人不太愛食蟹，所以一般者.... 聖子好好味，夠野味！！ 碟菜..麻麻地.....有點苦>< 蜆有D沙~~ 不過整體都抵食嘅，食完行一陣，返返黎搭船出返市區都抵返哂！！
ok	黃金魔翼比髀更好味 星期六難得好天冇落下, 所以去左西貢行下, 食下野 之前黎既時間應該未有唎間鋪, 我又鐘意食咸蛋整既野, 所以就試下 髀魔既炸雞，主要有兩種醬汁，就係鹹蛋同埋麻辣 炸雞髀有得揀普通大細或者比平時大既炸魔髀 因為想食其他野, 咁就叫左普遍size既黃金炸雞髀同埋黃金魔翼試下 廚房係開放式,可以俾人睇住食物既製作過程 叫完野食先會開始炸,所以一定熱,但就要等耐少少 等左20分鐘左右終於有了, 叫炸雞髀會俾埋手套, 方便食用, 而包裝入面有張紙巾添 炸雞髀只得皮上面好少黃金碎, 皮就好咸, 而入面既肉就唔太入味 反面黃金炸單邊雞翼意外地好味, 皮脆, 黃金量足, 好味 下次會再食黃金魔翼, 或者試下辣味同其他野食, 但炸雞髀就不了
cry	好鹹 其實平時都會得閒黎太興食下午茶又或者晚飯，一直水準都正常，點知今日黎食下午茶竟然太失所望。  係附近行街見肚餓，又諗唔到食咩，就諗住簡簡單單係太興食下炒粉面。 朋友就叫左個乾炒牛河走芽菜，值得一讚既係，真係有走芽菜，好多時待應哥哥聽完就算。上碟其實賣相ok,點知一食就覺得好鹹，直頭好似食左一斤鹽咁。但第二啖又好似正常，應該係未炒勻d鹽。 另外就叫左個星洲炒米，其實幾好味同辣，但係同樣都係一啖好鹹一啖正常，睇黎廚房好似無炒過咁。  希望下次會正常返
smile	靚靚西餐廳 今日係杏花邨行行下街見到間餐廳裝修得好靚，於是入去試吓。 餐廳用色係淺藍色，好靚。 見到有木馬旋轉嘅裝修真係覺得好特別。 入到去見咗個自助餐。 有Pizza，意大利麵同埋小食 款式都算多。 每樣叫左一份試下，好彩份量都唔算大。 咁咩都可以試少少。 不過pizza 食咗兩舊已經覺得好飽。 自己最鍾意係炸芝士條❤ 炸得啱啱好 啲芝士係可以拉出嚟👍🏻👍🏻 瑞士雞翼都好味。 自助餐唔限時，可以唔駛急慢慢食。 服務都一流 👍🏻       
ok	🌯🥗機場輕食有咩好推介？🍇🥪 放工同同事一齊食下yogurt懶健康😂 呢間只係做外帶食物（不設任何座位） 不過都唔緊要嘅旁邊有好多位都可以坐喺度食既😋  如果唔想食太多 又想輕食一下  哩間都係一個唔錯既選擇 🥗《素食者都好岩》 #有鮮榨果汁🍏🍇 #有咖啡☕️ #三文治🥪 #沙律🥗 另外佢都有好多套餐優惠俾你揀 一定有一款啱自己嘅配搭 而且我有好多減肥嘅同事都好鍾意喺度食😌 又健康又低卡路里，好啱我哋呢啲上班族。 健康人生既開始 Go~Go~Go~  
cry	不知所謂!! 一家四口去杏花村, 唔好彩泥到呢間野, 真係大開眼介 叫左排骨炒年榚, 粗炒, 另外醉雞同回鍋肉餐, 跟蒜泥白肉同皮蛋豆腐. 粗炒碎到好似銀針粉一樣, 冇一條長得過三寸, 林到呢,  當然係一早炒好放左好耐. 蒜泥白肉好可怕, 一埋全冇味道既白肉(片片都有軟骨!) 放係淡豉油度, 加D蔥花, That is. OK, 如果你好細心咁搵, 你係會搵到蒜泥既. 即係有幾多蒜泥呢 如果你食過TAM仔既蒜泥白肉, 佢一碟既蒜泥大概可以做三十碟呢度既蒜泥白肉囉. 咁正既百搭淡豉油汁當然唔好side, 放入皮蛋豆腐, 再加D蔥花, 一味涼拌皮蛋豆腐又上得碟, 真係好用過家X濃湯寶! 太太叫左擔擔面, 問有冇身分辣度, 佢話不如比碗辣油你自己落啦, 結果係一碗清湯面, (真係清湯!) 上面有幾條榨菜, 然後佢真係比左一小碟辣油我地!! 各位觀眾, 果碟唔係擔擔面既醬汁, 而係一碟辣油, 即係你去食牛腩面用泥點牛腩果種辣油呀大佬 原來佢地以沛為: 清湯面 + 榨菜 +　辣油　=  擔擔面　！！ 我覺得佢地不如比心機做好D 上海菜咪好囉, 其他地方既菜, 既然唔識整, 又可必出醜呢 
smile	聚會必食性價比高大排檔! 上星期收工既時候 朋友介紹食呢間大排檔! 話大份夾抵食 睇睇MENU都真係價錢合埋 通常都大約70-80蚊一個小菜 所以就黎左彩虹食 呢個大排檔既位都幾多下 秋冬有煲仔食啦~ 不過我地想叫飯食小菜 所以冇叫到既! 第一個上既係椒鹽鮮魷 好大碟!!!同埋D味道都岩岩好 又唔會太咸啊咁 點埋個喼汁 PERFECT MATCH~ 第2個上既係避風塘釀茄子 平時食開避風塘茄子唔係釀既 釀左有埋魚肉 又令到成個口感豐富左! 同埋味道濃郁 好惹味啊~~ 係有魚肉架!!! 佢層外皮又唔會太厚 所有嘢都岩岩好 P 跟住就上左呢個韭黃炒蛋 個蛋都炒得好滑 餸飯一流啊 最後上既係啫啫雞煲 都好足料 幾多雞 豬潤大大塊好惹味 個醬汁都調得幾好 所以配料都入晒味 入面仲有洋蔥、西芹呢D索味首選配菜 呢個汁都夠食多幾碗飯啊 食大排檔緊係要啤啤佢啦~ 雖然員工好忙 有時舉手睇唔到 但有主動幫我地加過水 仲開左壺茶比我地 服務態度都唔錯 ))) 食到好飽 4個人 除番開每人都唔洗$100!! 絕對會再食! 
ok	臨飛食餐好既 離開香港之前要食返市區無既野 例如呢間啦 就係機場先有 其他餐廳出面都有 - 不過今次好趕時間 快快食完就排隊搭飛機去lu - 總括黎講 雞肉唔係好鞋 但略嫌太乾 外面果層香脆可口 薯條唔油 係粗身既 下次試下其他飽先(又要儲錢去旅行)
cry	太過分！商品說明條例呀 實在太過分！餐牌同嘢食根本係兩回事。就算啲相影靚啲，現實中都唔係相差咁遠。仲要佢個員工夠膽同我講：啲相只係俾你去imagine。相中蟹肉係新鮮嘅蟹鉗，現實中係碎上的雪櫃蟹絲。現實中真係小得好寒酸，仲要收人二百幾蚊。問過員工，個員工問我想點，我失望到即刻退返佢。叫咗其他嘢食，雖然都係略貴，味道還可以，可惜份量真的太寒酸了。就算鋪租貴，都唔需要額人呃得咁緊要。你可以少份量，但係唔該唔好影假相呃人，唔該！大家想俾人呃嘅話，請你盡快去試啦。 
smile	一流火鍋 幾日前同朋友嚟日日涮食放題，夜晚七點幾到，唔使點等就有侍應帶入座。  我哋嗌咗個「美國頂級牛小排放題」同各自個湯底，包括有泡菜豬骨湯，同埋骨膠原雞湯。  冇耐侍應就率先上咗個有齊八樣海鮮嘅「海鮮盛合」同埋刺身拼盤，兩樣嘢都十分新鮮。  海鮮盛合包括左唔同種類既海鮮，例如蟶子、扇貝、鮑魚、生蠔、貴妃蚌，鮑魚上菜既時候仲郁緊，超新鮮！重點係南非龍蝦，肉質非常彈牙同鮮嫩，而且仲有淡淡既海水咸味，鮮味十足，師傅仲好貼心咁幫手鉗碎d殼，方便我地去殼  刺身拼盤方面，包括有三文魚、甜蝦、北寄貝、帶子等等，三文魚絕不欺場，每塊都係厚切，而且肉質好厚實，鮮味十足，每片都好滑溜，冇腥味，就咁點少少wasabi都已經好夠味。  另外，黎打邊爐一定要食肉啦，呢到既牛肉用左頂級既牛小排，肉色偏紅且有光澤，肥瘦適中，食落牛味都頗重，重點係師博薄切牛肉，一烚既時候，好快就熟，而且唔會太老，瘋狂encore左好多碟！  話明係放題，當然唔少得一般放題必有嘅配料，包括腸仔、年糕、各類肉丸、蔬菜等等，選擇豐富，而且亦都有好多坊間唔常見既選擇，例如神戶赤麵，神戶茶麵，白素麵等等，各有特色，麵條愛好者一定要黎試試。另外仲有唔少雪糕甜品任君選擇。  環境方面，座位都闊落，不過二人座枱面略窄，未必可以一次過擺好多餸菜係枱面，要分2次擺，不過環境整體黎講都幾舒適，下次都會再黎！ 
ok	不能錯過的越式小食 & 燒魚 今晚近近o地去左旺角銀行中心上面食越南菜｡  最鐘意 D 餐牌圖文並茂, 方便我呢 D 懶人看圖 Order ~~  食親泰菜/ 越南菜必點嘅飲品, 但個咸檸檬又真係咸左 DD, 唔洗點篤已經夠晒咸｡ 餐廳用左象牌嘅梳打水, 係名乎其實嘅無糖特飲｡  一碟有 5 隻, 而每隻雞翼嘅 Size 都幾大, 炸到非常香脆, 蒜蓉 & 牛油嘅味道好突出, 超正 !!  雖然用左一堆椰菜絲 “浪”底, 但軟殼蟹嘅份量都唔算少, 用半煎炸方式加入蒜、洋蔥 & 其他配料連椒鹽粉一齊煮, 惹味得黎又好香口, 入口肉質鬆軟, 大推 !!  烏頭魚身入面塞滿香茅, 外皮燒到少少焦黑, 但魚肉喺魚皮保護下保留左好多肉汁, 肉質鮮嫰, 配埋個特製酸辣汁食, 特別開胃｡ 不過食嘅時候要小心食到外皮上面嘅粗鹽｡  以為係凍食嘅甜品, 但上枱時非常熱辣辣｡ 味道唔會好甜, 但可以食到啖啖香濃嘅椰汁和綠豆蓉味, 口感軟軟 QQ, 就算幾飽都要食番件 !! 
cry	超貴！一d都唔抵食 中午食晏同幾個同事去試下（總共六人）  主打生熟牛肉同牛丸，真心湯底係好濃味，但真心覺得真係咸，雖然飲左唔算口乾，但感覺上唔係用時間熬出黎。  食物款式真係小得驚人，只得河粉提供，主要係生牛，熟牛，牛丸，牛筋，牛腩，同幾款小食。   份量少得恐怖，我幾個唔係大食既同事都齊聲話《食完好似無食過》，你想有飽既感覺，就要叫多幾款小食……  服務員態度唔算差，但唔係好果隻，繁忙時間要搭檯我地好體諒，安排分配客人坐位都要用腦囉，唔好亂塞人入檯啦。  食完埋單每人100找幾個大銀，即刻自我感覺做左水魚，再黎成個下午都覺得有股好濃烈既牛騷味係口腔遊盪，我應該有生之年都唔會再去喇…… 
smile	小孩生日好氣氛 小朋友生日同卡通人物打成一片， 食全段時間慢慢飲、慢慢食、慢慢玩、慢慢影。 食物不斷轉換保持新鮮， 好味嘅嘢要快啲攞好快就冇曬， 其實我哋唔係第一次嚟食晚上自助餐， 往往次次都冇拎起心肝寫篇食評。 第一件事要提大家記得提早訂位，訂蛋糕。另一件事食物質素有保證， 職員好勤力清理桌面。 切蛋糕時間有兩段， 我哋就揀咗最後一段切蛋糕，氣氛好熱鬧， 卡通人物職員列隊捧著蛋糕唱歌， 同你影相。 我哋一家大細食得開心、玩得開心 、影得開心。 唔講咁多睇下相有咩食， 中式、日式、西式、甜品、飲品、最後仲有餐茶。 
ok	環境好服務好,食物一般,睇完其他食評相直情失望 出面有個哥哥係咁叫我同男朋友入去食, 佢好友善.. 仲叫我地慢慢坐 想涼冷氣就住入面, 想睇海景就住出面啦! 我地住左出面, 仲要係高枱( 只有一張) 可以完全影到個景呀! 7點鐘2日落緊.. 慢左一輪相先點菜! ORDER左2個DINNER SET, 包 南瓜湯 & 蒜包 湯好creamy,好rich! 好飲! 蒜包都夠香夠脆 龍利柳配白酒忌廉汁 失望1 : 汁太小,食左一半魚已經冇野D汁, 而且只有忌廉味,全冇酒味 失望2 : 龍利柳淡, 冇咩調味 , 煎得吾夠金黃 ,. 失望3 : 極差的薯菜! 有相你睇, 只有紅白蘿白, 翠肉瓜 (條) 我明明見到其他食家有西蘭花, CARROT ...etc 中途ORDER多杯白酒 ..希望可以令海鮮味道突出D! 叫左杯HOUSE WINE ( 西班牙) 好香菠蘿味, 後期有小小柑橘類水果味 OVERALL都易入口, Drinkable 芥末忌廉海鮮墨汁面 海鮮有蝦仔,龍利魚, 尤魚 ..另外有菇 , 青紅椒 , 洋蔥 失望1 : 見到其他食家有貝類類海鮮嫁! 失望2 : 芥末忌廉既芥末味係好淡好淡 整體味道同個魚相比好好多,同埋可以接受喇! dining過程Waiter都好主動落order,收碟,上菜,落茶啡,sell甜品 個哥哥話佢地有個甜品tiramisu好出名,日日新鮮打d cream 不過已經飽就冇試.. ( +上main dish食物麻麻 ) 最後影多張相就走喇... 送比你地..一粒星既夜空 XD 
cry	價錢與質數不成正比  上星期六去一行8人去滾得棧打邊爐. 環境: 訂了位都要等, 唔緊要, 左等又等下才安排樓上1樓, 8個人比得一個爐既台??  要求下才安排到2個爐頭既台. 其次no good既係非常超級嘈雜, 聲音困住室內, 其他客人及我們只得越講越大聲, 但又越來越嘈, 有d頭痛既感覺. 食物: 象拔蚌$7xx,  新鮮, 但係wasaibi只比得一粒米咁丁多,實在離普 豬腰 $4x: d押味勁到入碟都不能入口. 栗米: 又老又唔甜, 真係買都買唔到. 蝦膠: 唔得, 好似d蝦去殼後了均咁, 無打過亦無起膠, 食白灼蝦好過 唐萵: 黎左皇帝茶, 雖然味道差唔多, 但係無都要通知聲, 唔係求其黎碟菜就要客人焗食 價錢: 象拔蚌1條$7xx, 切牛脊x2, 手打墨丸x2, 手打蝦丸x2, 駝鳥肉, 唐萵, 豬腰, 桶蠔+2個湯底, 埋單$2xxx, 每人$250. 仲係食唔飽, 唔舒服+ 一肚氣,  如果呢個價出外打, 應該更豐富更新鮮更多選擇. 總結: 無下次 
smile	土耳其特色咖啡 禮拜日下午，一個朋友硬係要拉我陪佢歎咖啡，我自己就唔係咩識歎咖啡嘅人，唔識飲又坐唔住，本身唸住推咗去，但係朋友又講到呢次去歎嘅係土耳其咖啡，好特別，我見咁岩又無乜野做，就陪朋友去試下啦😃😃😃😃。 其實歎咖啡嘅地方係一間土耳其餐廳，係油麻地一間酒店嘅最頂層，會有下午茶嘅服務提供，土耳其咖啡就係其中嘅最大特色。雖然話呢度嘅景觀唔係山唔係海，但係咁高嘅地方望落喧鬧嘅城市，感覺都幾好。 講翻個土耳其咖啡，佢嘅特別之處是煮咖啡的手法，先將土耳其特產的咖啡粉同水倒入蒸餾咖啡嘅器皿，然後將器皿埋係沙堆入面，加熱啲沙，通過沙同機器嘅熱力黎蒸餾出咖啡。雖然我唔係幾知咁樣沖咖啡嘅好處，但係成個整咖啡嘅手法真係幾特別，幾好睇。 店主話呢隻咖啡無可卡因，可以放心飲，仲比咗幾粒土耳其嘅糖，教我地先飲一啖咖啡，覺得苦澀，可以含一糖一齊飲，跟住飲啖水，清一清口腔嘅異味，再去飲下一啖咖啡，咁先可以真真正正咁品嘗到咖啡嘅香味。老老實實，我真飲唔出咖啡同出面嘅有好大分別，少少苦味，但有好味嘅糖可以一齊送咖啡，我覺得都可以接受，咖啡香味的確好濃，我個飲慣咖啡嘅朋友，都話好香好正。最得意嘅係，飲完咖啡，店主話可以將個咖啡杯倒轉，然後佢可以研究杯入面咖啡漬嘅pattern黎算命，200蚊一次。哇！咁神奇！可惜佢話研究咖啡漬好費腦力，要留住精力準備晚餐，所以就無幫我地算命啦。佢仲提醒我地如果下次想算命，要提前打電話預約。 係咁高嘅餐廳，望住窗外嘅晚霞，歎一杯精心炮製嘅土耳其咖啡，享受下寧靜舒適嘅環境，的確係一大樂事。我好推薦平時終於飲咖啡嘅朋友黎呢度過一個寫意嘅下午😌😌😌😌。 
ok	爆餡 利申只愛吃水晶湯圓 見番工地方同呢度近近哋又被極力推銷 所以就試試佢 為咗影呢張相都食得幾leh hea 望望碗邊嘅黑色痕跡就會得知 真心皮薄爆餡 又真係估佢唔到喎 咁薄皮 經高温烹調底下都唔爆裂 勁嘢泥burr 本人都幾欣賞黑芝麻呢種食品 之前去過食品展 有即炒黑芝麻同即磨黑芝麻醬嘅booths 戈種闖入呼吸道嘅香味係難以形容 呢個餡都fulfill倒我呢種對黑芝麻香嘅鍾情 皮嘅糯米味唔重 or可能ratio wise令佢突出唔倒 再or黑芝麻味真係太strong 個湯底我就嫌唔夠薑唔夠甜  味道：7/10  福元湯圓  黑芝麻湯圓  $26  📍北角 
cry	好咸... 冇理由架, 照計應該每間kfc的味道都一樣, 但係... 今朝去食9號餐(雞扒+蛋+鬆餅), 件餐扒好咸...... 我其實一星期先黎呢間食一餐早餐架咋, 但係我去其他鋪都唔覺咁咸架喎... 好神奇?!?!? 唔通我今朝味蕾壞左......?? 不過, 呢間服務都算唔錯, 算幾好喇!! 
smile	高質海鮮丼  聽聞土瓜灣有間主打平民omakase同高質丼飯嘅日式餐廳,朋友試過都大讚。佢地嘅海鮮係由日本直送所以品質都吾會差。 黑松露芝士玉子燒,上枱時仲熱辣辣,嫩滑嘅玉子包住溶左嘅芝士,帶有少少流心效果,黑松露味道夠突出但亦吾會搶去玉子嘅蛋香。 每個丼都會附送前菜漬物,蜆肉味噌湯同甜品。當日嘅甜品係抹茶醬配Q版番薯。 一番拖羅丼有齊晒多款拖羅,有醬油漬赤身,火炙粗筋拖羅,中拖羅刺身,大拖羅刺身加上香蔥拖羅蓉,啖啖飯都能吃到肥美甘甜的拖羅,款款都甘鮮味無窮,再配埋店家自家腌製嘅醬油蛋,冇得彈。 夢之丼作為招牌當然絕對係必食,超級豐富可以一次過食晒七款刺身,有三文魚,三文魚子,拖羅蓉,帆立貝,海膽,大大隻牡丹蝦同蠔。擺盤夠晒吸睛,用料亦夠新鮮。飯底仲要用左赤醋,食落同刺身好夾。帆立貝仲有個特別食法,就係配橙醋,令帆立貝鮮味升級,整體令人視覺同味覺都好滿足。
ok	價廉物美抵食套餐 做完運動想食少少野，結果睇到呢間，俾塊牛扒同個價錢吸引左入黎，而家仲要有8折，唔食對唔住自已😂😂😂  叫左牛扒餐，五成熟，好快就上左餐湯同個包，味道無咩特別，之後主角黎喇，大塊牛扒 牛扒比想像中薄少少，但好大塊，薯菜又好多，薯角係焗嘅，外脆內軟，正，牛扒上到黎比較熟，大約有七八成，但係好嫩滑，味道唔錯  個餐仲包杯野飲，仲送雪米糍做甜品，成個餐都係$79 窮L價錢食西餐  結果白白做左兩個鐘運動 鋪頭裝潢好特別，懷舊風，枱上面有舊式瓷磚圖案，超靚，服務唔錯，我見隔離枱等人等到個湯凍左，佢地換過俾佢 
cry	食物飲品無問題，但個男員工好有問題 平時去完食飯都唔會打評論，今次唔打唔得 係想提醒咁多位，食物飲品都好好，唯獨服務真心奇怪 話說同幾個朋友去食飯，我同另外2個朋友到先，咁坐留叫野食先，始終有限時。D野食到咗但未齊人，習慣性同禮貌上我地都等埋先食。個男員工經過見到同我地講「趁熱食呀d野」，咁我地都講反等埋朋友先一齊食😊，然後，佢唔知那裡來的自信，竟然同我地講「以為你等埋我一齊食添」⋯⋯⋯⋯⋯點呀！我地到底去左咩地方😥😥 咁都算，當你講笑。呢刻都仲同朋友講可以下次再食。野食野飲係值得回頭，原隻軟殼蟹pizza好心心眼😍仲有杯紫薯latte🥰🥰 最大問題就係埋單度發生，個男員工又黎，竟然同我地講「咁快走喇？你唔喺等我收工咩？」😡😤😡😤😡😤😡😤😡😤😡咩事呀！茶餐廳同客玩？仲話下次直接打佢電話幫我地訂檯，真係多謝晒！我地唔想要你電話都唔想再見到你。 
smile	lunch 黎食一碗 精力充沛❤️ 最近黎到呢頭返工，見到有譚仔即刻要lunch過去食。大愛米線ge我唔會銷過 相信之後都會過嚟食，因為嗰邊都冇乜選擇，米線陣就經常多人排隊，係一點前過嚟唔使等位就有位啦 地方又大又企理，上菜速度一流，岩哂返工ge我💗  🔸清湯冬菇 少米 $34 評分 8/10 冬菇數量足料，有六粒大冬菇 腐竹芽菜都非常足料就算小麵都足夠我吃，相比起其他分店少麵有時會少得驚人。**少米嘅話可以減一元**  胃口老嘅朋友可以叫小麵吖 值得一提呢度嘅米線比其他分店相對硬身，如果食開超林嘅朋友要落order嘅時候同姐姐說明喔 一定會經常去幫襯  
ok	甜出病來🤢 次次返工都見到啲客一人一杯珍珠奶茶，開頭以為呢間叫古龍堂😂望真啲原來係吉龍堂🙄問親啲客好冇飲，佢地都話ok😂難得同事去買～終於肯試佢了🤨 👉🏿✨黑糖珍珠厚奶 📌冇得小冰，淨係可以叫三分甜🤢飲落第一啖係ok既，但飲多幾啖，講左小甜都好似全糖咁😑甜到糖尿病都出黎啦⋯⋯重點係！佢啲珍珠唔係硬硬實實Q彈個隻，而係好軟糯冇乜咬口😣同埋佢啲冰既分量都佔左3分1，融晒啲冰又會勁水...都係試過就算啦😕
cry	誠實食評 四串分別蒜芯、雞、牛舌同脆豆卜。 蒜芯同雞大路味道，格硬要形容就係平凡/無過失。 牛舌燒到外乾內軟，軟淋得黎都係好dry, 乾海綿咁。牛味無乜，唔怪得要大兜既芥末醬。 脆豆卜係最好食亦都係最唔抵！  豆卜呢d下欄野12蚊原以為有四五六舊啦，點知好大驚喜！一開二有四舊！即係六蚊舊豆卜！仲要係細舊果款豆卜仔，佢就好似牛某種器官咁一燒完就縮！有種食梳乎厘班戟既空氣感。  四串野66蚊，其實係廟街牛雜冇開先轉呢間，其實有更好選擇。 
smile	是日晚餐，都算好食 深井出名係燒鵝，但今晚唔食燒鵝，同親戚去嘉頓嘅酒樓食。叫左個晚市套餐，好食嘅係以下幾款： 龍蝦伊麵，其實啲龍蝦無乜肉得啲殼，但個汁係幾惹味，伴埋伊麵食唔錯。 鮑汁鵝掌，下麵嘅菜係重點，清甜。而隻掌都煮得好腍，好易骨肉分離。 蒸唔知咩斑，新鮮同啱啱好熟，啲肉滑得黎結實。 炸子雞，熱辣辣又香噴噴，啲肉好算嫩的了，雞皮有少少甜味，應該係有查蜜糖的。 仲有呢個係炒唔知咩，白色一塊塊嘅好爽口，好食，佢最好食👍。 總結係好食嘅，係隔離兩間大店無位，可以過黎呢度食。 同場加映，呢個麭真係唔知係咩黎嘅，揾均都無一樣餸可以夾佢，可能係送錯的。
ok	Burger唔錯 Homy cafe係上水唯一一間有賣burger ge cafe，算係高質嘅cafe之一！ 經典漢堡同芝士大蘑菇漢堡我都食過，兩款都好好味，個包好熱，個漢堡扒好有肉味！個人口味好鍾意芝士大蘑菇漢堡，個蘑菇真係超juicy！一定要食！ 呢度啲意粉同意大利飯都唔錯，黑松露忌廉帶子意大利飯好香好creamy，伴碟又整得靚，$148呢個價錢都算合理！ 而呢度啲野飲就好普通，好一般，唔值得呢個價錢，寧願下次會試下啲手工啤！ 
cry	不太喜歡 上星期晚試咗，覺得麻麻地，果晚我地叫咗: 1. 雞批，唔太好食，我覺得pie & tart 好食過去。 2. 佢地所謂既"皇牌"焗飯，有好多款，叫咗個"菠菜忌廉海鮮焗飯，😖 海鮮同埋飯份量極少，仲以為食緊下午茶餐😖😖而且個飯唔多似炒飯，個汁又麻麻，成個飯🙍‍♀️🙅‍♀️👎 3. 鐵板豬扒拼鰻魚配薯菜，😖😖😖  豬扒細塊，鰻魚又小，薯菜真系"薯" 同 "菜" "薯"系 蕃薯蓉; "菜" 系 2條小堂菜 (阿仔叫咗呢個餸非常非常失望) 冇佢鐘意既薯條，加上佢唔食蕃薯，而且佢食唔夠飽，我唯有俾咗一半焗飯佢，剩低既只有半碗飯左右。😔 另外，跟個白湯，好似罐頭開既湯，只是試咗2啖咁大把👎唔好飲🙊 3. 西冷扒都系跟薯菜 (我唔食牛，但老公話呢塊扒好一般，又唔算大塊，而且佢又系唔食蕃薯😫) 4. 由於冇人食得飽，最後叫咗個 "拍薑炒芥蘭" 呢個菜正常既，只是略賺多咗少少油，如果好鐘意食薑就嫌唔夠薑。 😑整體來講，男士食系唔夠飽，食物也唔覺其他食評講到好好，牛頭角呢間我地唔會再去🙅‍♀️🙅‍♂️🙅‍♂️ 
smile	好味的艇仔粉 這間小店 食過幾次 因為係屋企樓下 😂😂  試左义燒河粉 試過黃金魚片頭  試過招牌艇仔粉 試過糯米飯   本人極力推薦黃金魚片頭 食左幾次仲係覺得好好味  一碟有6件    粉面都好味 义燒唔肥之餘 都好好味 同埋款式唔似燒味鋪的义燒 糯米飯 好好味 好少街外的糯米飯 會令我覺得好味 😂😂😂 如果男仔食 份量自己覺得岩岩好   招牌艇仔粉 好大碗 自己覺得應該兩個女仔Share  再加多個小食   飲品未試過 服務都唔錯  見到佢餐牌仲有好幾款小吃 得閒要再試下🤤🤤 
ok	濃味火鍋配星級牛 九龍城嘅火鍋店方榮記都叫出名，但一直未有機會試試。咁啱朋友約食飯話去呢度火鍋，咁我當然話好啦。 4位walk in 8點去門口排隊，前面有5張枱，大約等25分鐘左右可以入去。 環境算係擠迫，一般的酒樓火鍋會寬敞過佢。但來得呢度當然唔係食環境啦，係想食兩樣嘢，1.佢個特濃沙嗲湯底，2.牛肉。所以來得呢度你最好知道應該食咩。  其他食材同出面嘅無咩大分別，唔講啦。 佢個沙嗲湯底真係好濃，係好似芝麻糊咁 傑，你可能以為會咸到PK, 但又唔會死咸，同埋都幾香沙嗲味。叫得呢個湯底，一定要係鐘意食重口味，如果唔係你就唔好叫啦。 另外牛肉我地叫咗兩個，最後得星級肥牛仲有供應。 個星級肥牛係貴嘅，不過係好食嘅。因為厚切有少少𡁻口，肉質唔韌實，牛肉味濃，鮮甜。就算係經過咁濃嘅沙嗲湯底煮完，都食得到有牛肉嘅鮮甜味，唔會話得返沙嗲味。  其他的就唔講啦。 完
cry	On Fire !! @#$!!#$@#%^&* 為慶祝女友生日, 想去一個較浪漫既地方, 所以想去Cyberport. 未去食飯行下公園, 睇日落, 本來都好好feel. 但係一去到prompt, 真係一肚火. $488 一位, 食物少到唔信. 只有七個熱盤- 1.石頭咁硬既羊扒, 2.白汁魚柳, 3.雞扒, 4.燒魚, 5.墨魚麵, 6.炒麵, 7.西蘭花. 只得一個西湯, 生果只得三種西瓜, 波籮, 蜜瓜. 壽司得三種, 生蠔不太新鮮, refill 幾round 之後就得返d細蚊蠔仔. 全日最火就係連一隻蟹仔都冇, 不論凍/熱. 凍蝦就有問題既, 隻隻都有沙, 食到驚, 唔想食. 沙律得5種左右, 冇麵包粒, 只包一杯茶, 清水任飲. 冇熱牛肉, 冇即制食物, 冇雪糕, 張椅唔好座. 冇人爭0野食, 不過根本冇0野好爭. 唔洗等新0野出, 因為死左條心. view就一般, 對平台, 有途人對望, 總之好多自助應有既都冇. 保證唔會再去, 搵笨!!! 不吐不快, 第一次出comment, 只因希望大家小心, 唔好中計, Thanks 
smile	隱世美食小店 話說一心諗住去東薈城個Outlet行街，睇下有無野岩買 咁山長水遠一場去到，梗係順便食埋餐飯啦 之前睇過條片係寶欣介紹有間隱世小店，咁就一於過黎試試啦 但係佢真係太隱世既關係，我開車過黎係Miss過一次既，再掉頭行多次先搵到 我黎到先發現原來係外國人開架喎，好有外國風味 仲要只係得我地一台，個感覺好似有少少中伏咁 咁但係一場黎到點都要試下啦 我地一坐低佢就擺低左幾個包俾我地食~免費！ 一拎上手，熱辣辣，真係辣手果隻，個包個質感同Pizza好似 真係好好食，一食完呢個包我就覺得呢間野唔簡單 見到佢有d set dinner，一個Pizza 加個 Burger + 2罐汽水 $2xx 再叫左1個咖哩雜菜飯 + 肉醬千層闊條麵 等左一陣Pizza就到喇！ 個Pizza即焗起即食真係好正，熱辣辣，Pizza底又好鬆軟，超好食 真係同果D連鎖既掙10條街 呢個包個Size都好大個，塊牛肉都好Juicy 2百幾蚊可以有一個大Pizza + 呢個Burger真係好抵食 呢個肉醬千層闊條麵都好好食 好食在佢D肉醬真係超多，好足料！ 最後仲有呢個咖哩雜菜飯 真係好有印度風味，食得出裡面有好多香料 連個白飯裡面佢都mix左D香料係入面 而且個咖哩唔辣的，大人小朋友都岩食 總括黎講，呢個隱世小店真係好得，絕對值得Encore 唯一缺點就係地點有D偏遠啦    
ok	花螺正，整體偏鹹 約朋友食飯，佢提議黎呢間新開串燒，話酒吧 d 人成日叫外賣就試下~  個花螺好好食 個辣汁辣得黎帶少少甜，好想用黎撈麵食😆    韮菜 四季豆 翠肉瓜 菠蘿 普遍蔬菜類都幾好，唔會乾爭爭，係落得太多孜然粉鹹左 d 😅   牛油芝士什菌就無咩味 白板燒係薄片，入味，但略嫌剪得細塊左 d 無咁好咬口🙈 雞腎正常 雞泡魚都唔錯，個味同平時食開有 d 唔同，無咁重燒味，濕潤d🧐 牛肉唔包金菇包秋葵燒都好食，個味道都夾🉐 豬頸肉都係因為細塊無咁好食，切大塊 d 個油香感無咁膩 茄子真係好鹹，我食左一啖食唔到了🤦🏻‍♀️ 幾欣賞佢個自製菠蘿茶~     可能因為就返飲酒既人既味蕾，所以普遍都偏鹹😰  不過服務好好👍🏻
cry	海南雞飯與燒雞飯 完全唔好食， 雞無雞味， 又無油飯味， 連飯都係硬既， 本身我自己都鐘意食內臟既人， 可惜連內臓都無咩味， 連咬口都無。 整個場一大半人都係大陸遊客， 我諗之前要排隊都可能係因為大陸個啲遊客。 如果要排隊先食到， 咁真係一丁點兒都不值， 完全浪費時間。 唯一既好就係啲侍應生服務態度唔錯， 值得一讚， 但應該唔會再幫襯。 如果去新加坡旅行， 都會再試一下， 因為起碼唔會咁貴。 順便一提， 週末去食， 一定要叫午餐套餐， 起碼要加$18野飲以上或小食。 
smile	極品🦀盛宴 早前大閘蟹當造時，我地一行四人去了萬豪中菜廳品嚐蟹宴。菜單係由大廚親自設計，大家都非常期待。而大閘蟹係自帶，每人一公一乸，公真係好食好多ar。當日所有野都好好食，最令我深刻印象既係日本赤馬頭，好罕見，上面嘅魚鱗炸過脆卜卜，超好食！總括黎講係非常滿意嘅一餐😋👍🏻 ———————————— （5⭐️滿分，💫為半分） 整體環境：⭐️⭐️⭐️⭐️ 食物外觀：⭐️⭐️⭐️⭐️💫 味道：⭐️⭐️⭐️⭐️ 性價比：⭐️⭐️⭐️💫 回頭指數：⭐️⭐️⭐️💫 ———————————— 
ok	健談的老闆 平日遊大澳既好處係人比較少，唔會行到邊都好逼，不一早入到大澳好多舖頭都未開，尼到吉慶街都係得幾間店舖開左。經過衣間大澳小吃，老闆好熱情咁推介香妃卷，於是便決定坐低食一份。 我地企係度睇住老闆整，佢一路整一路同我地傾計，人好nice 先落蛋醬，再加唔同既配料同醬汁，好份一份熱辣辣既香妃卷就完成啦。 由於係即叫即做所以真係好熱，要等一陣先食到。真係有好多餡，有蔥，菜甫，花生，蛋散同莧西，皮好薄好軟熟，食落好香蔥味，夾埋啲菜甫同蛋散咸咸地又香脆好好食，食落會發現有一種香料味，原來老闆仲加左九層塔，唔怪得唔正啦，又有好多汁，一路食一路滴。  老闆之後送左幾隻黃金蝦比我地食，啲蝦炸得岩岩好，好香口，食落卜卜脆！  最後買左老闆介紹既紫貝天葵，衣到啲紫貝天葵比較淺色，老闆話係無添加，飲落好清甜，唔會好甜，老闆話唔健康所以突登落少啲糖，咁健康既紫貝天葵一定要尼衣間買！都係八蚊！ 
cry	啲外賣錯晒 去紅磡開會，前輩請食下午茶，會所只有呢間嘅外賣紙，正常嘅茶餐廳食物，大家寫好就落單！ 等咗45分鐘先到！（餐廳好近辦公室）一個大膠袋上晒，包裝都係正常茶餐廳包裝！點知派食物嘅時間就出事，叫嘅一係無一係唔齊，飲品同食品都唔啱！我叫西多士無，熱檸茶得一杯，最後唯有有乜食乜！ 餐蛋治：普通膠袋，有紙巾包裹，不過方包都比水氣焗淋咗，應該焗咗一段時間，麵包軟身，餐肉鹹香，蛋厚身煎得較老！一般 熱檸水：檸檬酸味較澀！ 唔係我叫，唯一見到嘅店員係外賣店員，放低收錢就走！但出品同落單要求差太多！水準又極一般！唔合格！ 要物色過第二間外賣餐廳了
smile	中式百日宴 我至愛錫嘅契👶🏻仔百日宴，只圍內家人食一餐慶賀吓，聖子皇煎粉絲底 豉椒惹味，煎過嘅粉絲底外面脆口，但無窩巴咁硬，夾住一齊食無咁單調。白灼紅米蝦、殻脆、易剝、鮮甜 椒鹽癩尿蝦斬件上 香辣湧現，其實建議分兩截就可以，杜絕少敢件嘅情況發生～哈哈。兩圍枱分一隻燒鵝熱辣辣又夠肥美應該好好味 但上菜速度何其極速，食唔切。炸美國桶蠔雖然尺碼縮左水 但唔緊要，因為開始有啲飽飽地，炸漿唔厚而且鬆化，醮少許淮鹽提升味道。果皮蒸鮑魚厚肉大隻 用刀叉要出力至可分解，淨肉比半隻手掌還要大，鮮味無窮。豉油皇煎大蝦亦以巨型堪稱，蝦殼被𠝹開干煎，充斥豉油香味，令蝦肉既鹹鮮又不失鮮甜 大龍𧄌骨肉分離，以炒球同炆骨煮法 炒球啖啖肉嫩彈牙；炆骨先將骨占粉油泡，有點脆又香口，落個芡汁加少少蔥絲，又成為一碟非常好味嘅菜色。壓軸重頭戲鹽焗奄仔蟹，鹽量較得剛好、焗亦焗得剛好 飽都擋唔住佢嘅蟹膏誘惑，係有蟹香味嘅鹹蛋黃般超好味。非常完美嘅一餐海鮮盛宴，最後祝我契👶🏻仔開心健康快樂地成長～😘～ 
ok	冇咁油可能好味啲 強記美食座落係灣仔駱克道，係一間米芝連推介既小食老店。見到個裝潢一睇就知歷史悠久，鋪頭裡面有2-3張細枱，亦都擺左2張枱出後巷。一睇原來間店始於1950年，原來已經接近70年歷史！   豉油王炒麵，感覺同一般粥粉麵鋪嘅炒麵冇乜分別。香煎蝦米腸粉，煎得唔錯都香口，但係麻醬少咗d同埋好油。兩碟既份量都比較細，唔知係唔係因為老店嘅關係，keep住左煮嘢食嘅方法都係落得多油d😅   熱馬來甜品喳咋，好味，加左d cream係面好滑，紅豆起到沙👍🏻 
cry	失望Mama 我將Mama放於收藏列已久，滿有期待🙄地點都唔太方便，但都堅持要試下。不過依餐一d都唔歡欣......失望😕 忌廉南瓜龍蝦湯幾鹹，原因好簡單，南瓜味一啲都冇，我有理由相信佢根本就冇落南瓜，雖然有龍蝦味，但冇咗南瓜甜味去綜和湯嘅味道  以下嘅Lobster Fries，薯條多到山甘高，而龍蝦肉就得蝦鉗一隻，仲有d碎到細細粒嘅龍蝦肉。除咗賣相差，份量來說真係極之敷衍客人😤 Lobster Roll已經最正常，龍蝦肉爽脆，不過醬汁比較少，麵包都算鬆軟。比較值得讚揚嘅係粗薯條，好香脆，我個人偏愛連皮一起炸嘅薯條，咬口特別好，咁嘅薯條再加冰凍嘅可樂先至會食得特別爽😊 Hashtag Slider其實用三個不同餡料嘅迷你漢堡包組成，分別有chilli burger, cheese burger + lobster burger。原本因為hashtag 有一個burger有辣味，小朋友食唔到，所以我地想點Sea Slider；但只係7點晚飯時間，服務員已經同我地講Sea Slider嘅fish filet賣晒。於是我地要求轉另一味道亦好樂意加錢，佢哋堅持係唔可以轉其他款式。   真係好rigid 亦唔體諒小朋友食唔到hashtag嘅chilli，極差嘅Service😑  仲有burger嘅牛肉又乾，而且”騷”味很重，真係差勁😡 餐廳只係用龍蝦做賣點，老實講，咁嘅價錢，比咁嘅Service ，真係俾錢俾得好唔舒服😒Remove from list!! 
smile	老蘭附近既日本餐廳 今晚約左朋友係附近飲野，所以早D出黎食個晏，係附近行下，就俾我地見到呢間門面簡潔既日本餐廳，一於試下先~  我地叫左兩個set lunch  所以每份lunch 都包一份小食，沙律同湯，個小食真係好有驚喜，夠哂Q彈~  朋友叫呢個海鮮"當"，最yummy yummy 就緊係佢地葉製過既鮑魚，而且唔好睇小佢地既熟食，樣樣食材都夠哂新鮮大份，而且醬汁唔會過咸過甜，同埋!!!份量真係大大碗，好抵食嫁!!!  而我就緊係唔可以放過任何食壽司既機會喇，叫左呢個SET 係可以自選要咩壽司 / 師傅發牌，懶得諗既我，就緊係...俾師傅發牌喇。啖啖鮮味，最緊要係真係幾正嫁~!  最後每人送上個甜品，正呀~ 
ok	飯後甜品 叫左燕窩鮮奶燉蛋 同埋 鮮什果西米撈，每款$37，西米撈個樣好似頹頹地，有得揀芒果汁同西瓜汁底，但兩樣野唔當造，咁揀西瓜啦，黎到試下啲鮮果，奇異果勁酸呀，反而西瓜同芒果都甜，生果唔算多，但整體夠凍，西米都唔會痴埋一舊。 另外個燉蛋其車已都好滑，不過啲燕窩就偏少，都幾好味嘅，唔太甜，但食飽飯再食都飽肚嫁！ 佢有兩個距離好近的店鋪，一間坐滿人就過對面坐，同埋職員都好好，同佢講落錯單佢都即刻改番，下次都會再黎幫襯！ 
cry	溜冰後的錯誤選擇  又一城係小朋友溜冰嘅好地方，食完仲有好多餐廳選擇，原本想去先simple life，但要等成10張枱，所以轉左係溜冰場隔離呢一間餐廳試一試，中午時分咁多吉枱，入咗後先醒起但已中招！ 今餐個冰紅茶特飲其實非常難飲，唔甜唔酸唔知想點！ 煙肉雜菌意粉份量少，味道一般！個意粉好似掛唔到汁，食完剩返啲湯咁！加錢加左個焗薯，算係OK！ 值得一讚係小朋友見到隔離枱有個車車杯，問姐姐可唔可以比佢用，姐姐樂意嘅笑容係餐廳唯一值得欣賞嘅地方。 但食物質素方面仍有待改善，難怪其他餐廳要等位，你間餐廳都咁多位！
smile	樣樣都好好味 其實本身都唔係諗住食le間,, 不過見正記唔洗等位 又多人食 就決定試下,, 點知樣樣都好好味食得好開心 其實一開始都無話特別想食咩,, 不過一路入去 枱枱都有嗌水煮魚 所以就決定一定要嗌。我本身唔係太食到辣 但係le盆水煮魚係食到ge (((不過一定要連飯食先食到)))。魚好滑 而且都好多芽菜等等ge配菜 一流 (((不過其實條魚係偏細ge))) 個炸魷魚蘇都好味,, 有用蛋黃一齊炸ge,, 不過稍嫌唔夠乾身。 貴妃雞好好食!!!! 好滑 唔痴牙 又唔會太多肥油 我地全枱人不停讚!!!!! 蒜蓉蒸茄子送飯一流 其他ge菜都好好味,, 不過特別highlight上面4款 d菜式全部都好送飯,, 如果係減緊肥ge話真係要小心!~ 
ok	超好食蛋卷 小編都幾鍾意食school food，覺得佢都算平靚正，可惜越執越少，宜家得返幾間分店 不過佢嘅食物質素係有啲飄忽，個menu好食同中伏機率都有4比1😂  小編最鍾意食佢個紳士先生，係蛋卷黎，入面有芝士，泡菜同類似午餐肉咁嘅野。一舊一舊咁樣擺入口真係超級滿足呀！！ 重點係價錢唔貴，成日都想入去嗌一碟自己食哂😂 其他卷唔錯嘅，不過就冇紳士先生咁出色。 個冷麵幾好食，啲肉好多同埋入味，夾埋個麵平衡返個味道。不過個麵有啲太煙韌，要咬好多下先爛😂 個薄餅就有少少中伏，個底勁薄，但面頭又咁多料，好難去食，同埋個底同啲料係分開咁整，變左食落有啲奇怪。 個炒烏冬尚可接受，味道就一般，不過個烏冬本身幾彈牙，啲肉都幾好味嘅。 個芝士排骨就得個樣😂 個肉偏淡，唔知點解同個芝士唔係好夾咁。 
cry	唔抵食 四十幾蚊既水餃面先得4粒水餃 面就多 而且湯底味道好啖 燻魚面貴幾蚊 魚既份糧就ok ge 可能因為有燻魚既甜味 所以湯底味道都夠 另外舖面環境雖然細 但係好乾淨企理 所以坐落都舒服既 服務態度就一般啦 三個人食 得一個有散紙夠比佢自己 甘諗住佢比佢自己分開比啦 $43既面 比50佢找 好合理丫 個姐姐話無散紙 一定要一齊比 但我地就得500蚊同50蚊 都唔知佢點諗😂真心唔知講咩好 不過overall唔太抵 吸引唔到我食第二次 Sorry唔記得影相 
smile	高質素👍🏻 今日又黎到觀塘工廈去搵飯野 聽聞呢棟工廈引進左唔少高質餐廳 所以就黎試試佢 登堂位於呢度既二樓 裝修得好靚 枱放得好闊落唔會有壓迫感👍🏻 以西餐為主 野飲有而家最流行既奶蓋 我地今次就叫左個咖啡奶蓋 同埋冷泡烏龍茶蜜糖牛油果奶蓋 要讚下呢個牛油果蜜糖牛油果奶蓋 淡淡牛油果味喺奶蓋深出黎🤤🤤 牛油果控一定要試下👍🏻👍🏻 小食叫左個炸蕃薯條 好大份好粗好大條 好重蕃薯味 蕃薯控又係必點👍🏻👍🏻 好好食 主食就叫左個龍蝦海鮮西班牙鍋飯 二人份量好大鍋 啲飯吸晒海鮮味超好食 龍蝦大大隻好多肉好好食 另外仲有啲青口蜆肉大蝦 好足料好抵食 總括而言 呢餐高質 好抵讚👍🏻 
ok	只有黑椒薯仔牛柳粒係正嘅! 平安夜唔想食西餐俾人据， 就去咗食風味小炒。 晚上嘅8點，唔洗點等位就可以入座喇！ 呢度嘅小炒平均價格都比較貴。 平均大約都要一百蚊一碟。 主要嚟食晚飯嘅目的都係為咗食黑椒薯仔牛柳粒。 黑椒薯仔牛柳粒 $108 上碟已聞到超香美極味，而且超大碟。 牛柳都有成十多粒。 薯仔包裹住層蜜糖，炸得非常通透。牛柳嘅黑椒味好夠，咬落軟稔多汁。 唔怪得每桌上面總會有呢碟招牌。 椒鹽鮮魷  比出面一般的貴，而且鑊氣唔夠。  可惜呢度出名好味的就只有黑椒薯仔牛柳粒。
cry	原諒我~  請給我一個不是叮熱的pancake  心血來潮朋友車入去赤柱食早餐，泥到大名鼎鼎嘅classified . 好多時呢啲餐廳都會叫all day breakfast ~ 但嗰日冇咩胃口，所以呢就點左個香蕉 pancake 再配楓糖漿。 點知咁樣就中咗伏啊！ 個pancake乾到不行，乾到唔知點形容，温度只係暖，肯定唔係即整，一點水份都無，也沒有牛油香，很傷心！ 香蕉正常，楓糖醬很水！收$100 的早餐，請求認真一點啊 星期日的美好早餐就係咁樣。 
smile	高質韓牛🤤 見好耐無食過韓燒，今日同朋友經過呢間餐廳就忍唔住入去試一試啦🙈🙈我地就叫左一個二人餐share 頭盤我地就簡左牛肉他他 呢次係我第一次食牛肉他他，其實見到咁紅既肉初頭都有啲驚，點知食落口先發現完全無腥味，他他仲加左雪梨，更加帶出牛肉既鮮味🤤🤤 厚切韓牛燒烤拼盤 我地自選左厚切牛柳扒，牛柳扒一上枱已經嚇親我地，份量好大之餘，仲有韓國姐姐同我地介紹啲牛肉，介紹完之後侍應姐姐仲親手幫我地燒肉，仲好細心咁幫我地切好一舊舊去方便我地進食🤤🤤 稀有部位既牛肉好軟淋，油脂分配得好好，真係做到滿口油香既效果，入口即溶 雪濃湯 聽講雪濃湯係用大量既牛骨煲成，所以除左好有營養之外亦好香濃，一飲發現真係無令我地失望，牛肉味果然好濃郁，配埋飯食一流🤤🤤 
ok	下午茶常食 我哋公司經常叫依間下午茶，不過近期啲水準就下降，平時最鍾意食佢嘅炸魚柳配薯條或者炸雞髀配沙律。仲要嗌過佢嘅熱狗餐，佢絕對唔係宜家傢俬嗰種，味道偏向奇怪。炸魚柳係幾大塊嘅，不過炸粉太厚，冇乜口感，有陣時送到過嚟，仲會因為太熱，辣用咗個膠盒，唔太敢食。沙律好大份，佢啲沙律醬亦都好重口味，減緊肥嘅唔太啱食。不過佢都有好處，落單嘅時間唔長佢就會送到過嚟，間唔中會落錯嘢飲，如果係奄尖腥門嘅你，又要少甜小冰走甜等等，就要記得同佢覆多次張單啊 
cry	我知。廿八蚊碗你想點呀麻。。 收工忽然想食粉仔。 佢開檔果時。幫襯過一兩次 整體算係咁啦。 20蚊個粉仔你想俾啲咩你先 果時食就覺得佢啲豬油渣炸得好好味好香口 我可以誇張少少咁講。 佢炸豬油渣果啲心機。已經超過左20蚊呢個數目。 但對上一次食已經好失望 1。豬油渣少左好多 2。啲豬油渣一咬落去好似未炸透。又油又成口油溢味 好啦。今次我買走。 可能佢知我唔鐘意食啦 打開個蓋 豬油渣粉仔。 一粒豬油渣都冇 食到最後終於食到一條炸到黑左好似豬皮既東西 係太高成本。定老闆懶 我唔多講啦 
smile	可以的 用IG搵食, 去西貢, 搵到依間Burger Deli. 之前用openrice睇過, 話老闆娘面黑, 我特別留意佢, 我發覺佢語氣唔係話好好好nice, 有少少命令式, 但唔算係好差, 亦講唔上面黑. 香港有唔少人要求人地好有禮貌, 要人地對佢必恭必敬, 可能我一向有自信, 冇依方面需要. 講番食物, 叫咗個southern bird dog, 芝士汁太太太少, 好奇怪, 唔通佢唔知熱狗普遍多汁少少? 少到有D似食炸雞+乾面包. 叫咗個buffalo chicken burger, 用blue cheese汁, 我同枱話頂唔順個blue cheese味, 但我覺得可以. 加個combo, fries, 冇特別, 攞貨. 小生意難做, 正皮, 加上嘢食唔貴, OK. 
ok	好吖! 見到門面覺得好好笑，台灣嘢真窩心，等我喎，嗱嗱聲入去啦!  台式小店梗係要食下滷肉飯呀、紅燒牛肉飯啦! 呢兩個係最易睇到間舖頭做得好唔好基本台式功夫既！同意嗎？但兩個飯當然唔夠滿足我哋既食欲啦，要叫番啲鹵水小食就梗既，所以叫咗個綜合併盤，而當中嘅滷水豆腐大家一定一定唔好錯過😋 。滷肉飯味道好好，肉碎都好嫩，唔會太鹹。紅燒牛肉就細件咗啲，呢個冇咁抵食，但味道都可以。 啲飯有菜、有鹵水蛋，呢個亦係我鍾意台灣飯嘅原因（夠全面）!  飲品就叫咗凍仙草布甸奶茶， 跟餐加小小錢就有，平出面成十蚊，仲唔會太甜，好開心 ！我去台灣食店最開心就係有飯，有小食，又配親一款台式飲品咁好。  而且價錢一般都唔會貴得去邊👍糧頭糧尾都可以去得! 
cry	失望情人節👎🏻 情人節前一個星期經openrice book佐呢間餐廳，當時除佐電話confirm希望甜品隔離寫返happy valentine's day...whatsapp 入數紙亦都再講多次！但當日甜品都係無寫到，後來show返whatsapp內容，店員幫我加返。 餐廳環境氣氛唔錯，但食物真係極度失望，情人節當晚係指定套餐 沙律普通，擺盤靚！ 但由湯開始既每一道都係惡夢，當時我真係好懷疑到底我之前係睇既食評點解都係讚？直至我聽到我左右兩張台既顧客投訴我發現唔止我同另一半覺得難食。 味道好淡，講唔出有咩怪，但我地兩個人都係飲佐幾淡就放棄佐了，同樣見到隔離台都係一樣！ 當晚main course我地其中一個叫佐呢個牛，呢個可怕到我人生真係無係任何一間餐廳食過咁難食既牛肉,好似湯渣咁！完全無味，口感完全係媽咪煲完老火湯既瘦肉，隔離拌菜係水煮既椰菜，都係無味，d汁係類似紫薯味道，完全唔夾，我食佐兩淡完全放棄！ 隔離台顧客同我地食一樣的菜式，個男士嬲到話呢d到底係咩嘢？俾湯渣更無味道！等間仲要去食個麥當勞先夠飽！  另外一個係羊，我本身係好鍾意食羊，但呢個除佐口感似湯渣而且果仲腥味係我從來無食過，好可怕，後來我地都放棄佐。 同樣地隔離台個男士已經發脾氣要求即刻結帳，因為實在太過分！ 美好情人節俾呢個可怕的情人節大餐影響曬，我完全無法理解點解可以咁樣對消費者？擺盤幾靚，氣氛幾好都無用，人生絕對唔會再踏足呢間餐廳一次，實在係俾錢買難受！ 事後我地都急急逃離，去佐附近食佐碗車仔麵先夠飽！我唔會同朋友推薦亦都唔會再光顧。 以上真係好中肯絕對沒有任何一點誇大其詞！我好少打咁多字，但呢次真係令我過佐一個好唔愉快的情人節！ 
smile	終於搵到好味嘅海鹽雪糕 近期經常幫襯mos burger因為做左member, 呢次突然俾我發現原來mos burger有海塩雪糕。真係眼前一亮。自從喺沖繩食完海鹽雪糕後就一直好想喺香港再次食返，但一直都覺其他嘅唔好味，呢個重奶味又咸咸地真係好好架喇。😍😍😍  Burger 係最愛嘅蝦堡 Ebi burger。包微脆，即叫即整👍🏾  飲品係熱綠茶牛奶。天氣凍飲佢真係一流，綠茶味濃，但奶依然rich，最好係佢唔會太甜（佢會附上嘅一包糖但我冇落）。  真係要多多支持mos burger。食物好味，態度良好（喺hk好難得） 
ok	❤️ 以前就係食學生餐啦，但係而家呢就要比正價食 其實我覺得如果喺鰂魚涌來講呢呢個價錢呢就差唔多。一方面啦佢啲價錢適中而且又大份之餘呢佢仲有嘢飲送。如果你外賣仲會減＄5。佢個餐牌呢都成日唔同嘅，佢最後個餐就係素食。 題外話講完啦首先講下環境啊佢個環境都係幾好幾舒適啦，跟住食物呢食物質素好似我頭先咁講啦係又大份又好味嘅佢芝士呢系有拉缐嘅後果添 跟住佢啲配料啊都係啱啱好，而佢嘅嘢飲可以揀蘋果汁或者湯!完之後呢有嘢飲送呢真係非常好。同埋佢啲服務都幾好因為係老闆娘同老闆親自去經營。 
cry	亂七八糟，服務態度好差 星期六晚同家人去食晚餐，入座睇餐牌係理所當然既事啦。個女人搵左好耐，搵黎搵去都搵唔倒個menu俾我地睇。一路係度講話本來有餐牌但係宜家無，而且餐牌上面既野好多都無 (???) 糾纏左一陣之後，佢攞左個舊menu黎。上面十樣有八樣都被劃去，一係就unavailable，一係就sold out. 咁都算啦，我地根據佢介紹叫左幾樣野。其中一樣，炸魷魚圈：魷魚唔新鮮，個炸皮仲厚過條魷魚，真係我食過最難食既。 好啦 前菜食完等上主菜，我地好有禮貌地問女侍應可唔可以幫我地換左隻碟準備食主菜。跟住佢竟然大發脾氣 好大聲咁同我家人講 “I always do! I just haven't because your main course hasn't come! Can you wait a moment!" 我地嚇到反應唔過黎。Bovini 假假地都算係間中高級西餐廳，咁樣既服務態度真係好唔要得。 食完曬之後已經唔想再係度停留啦，就叫埋單，唸住用信用卡找數。點知個女侍應同我地講話只係收cash (好似話係有卡機但係因為management所以無用???) 你咁大間餐廳，門口仲貼住信用卡付款既貼紙，一開門入黎你唔同我地講你只接受現金付款，宜家埋單你先黎講？？就算你真係信用卡機緊急維修唔用得，你點解唔一開始同顧客講？最起碼都寫張紙貼係門口啊？餐牌上面既野都唔便宜 (我地4樣野共HKD$1100)，你咁一黎話唔收卡，你叫顧客點攞成千蚊現金出黎俾錢？女侍應當然唔接受意見，一味係度重複自己啦，我地好辛苦湊夠錢就走左。經過今次既經歷，我絕對唔會再光顧依間餐廳。   10/10 do not recommend and will not return. 
smile	高質高CP日本燒物！     中午同同事去附近搵好野食，呢間FireBird一直聽過，亦有同事推介過，但遲遲未黎試，今次我哋四個同事終於看起心肝去試下。好彩用app 先做左booking，12:30 去到仲有5-6張吉枱，但1點呢鐘就已經full 哂😂😂  佢full 係有道理。  喺銅鑼灣地段要搵日式居酒屋風格嘅餐廳，有串燒、和牛食，你可能會覺得好貴。但其實佢lunch menu 嘅食物真係豐儉由人，平平地7、80蚊都可以有飯有湯有沙律有甜品，亦都有百幾蚊既壽司餐，唔算貴。我哋難得一場黎到，睇完餐牌比較想食A la carte menu，我哋就點左三個lunch menu 既set, 再係A la carte menu 度散嗌。  首先必要推介A4宮崎和牛：$2/g，我地叫左西冷牛，塊牛上磅111g，靚！叫左5成熟，上都黎食落去真係差唔多，師傅控制個生熟程度做得唔錯！咬落去好食到和牛既油脂香，好腍，再點d d 岩鹽，個味好正！除咗岩鹽之外，和牛既碟上面仲放左Wasabi 同醃製既蒜片。比較少餐廳會有醃製嘅蒜片，通常都係炸，但佢甘整法，食落去個蒜片又幾有新鮮感。 其次，一定要推介嘅就係蟹味噌甲羅燒。上菜嘅時候見到佢啲蟹膏真係好多。店員同我地講要用個匙羹仔，將蟹膏蟹籽蟹柳絲攪勻先，然後才擺喺紫菜飯上面食。好香嘅蟹膏味！我哋四個人叫咗兩隻蟹蓋都覺得唔夠喉，嗰六件紫菜飯食晒不特止，我哋仲要將啲蟹膏撈埋係白飯嚟食！回味無窮！ 去日本餐廳幾乎必點！佢既牛舌幾厚身，燒得唔錯，味道唔會過鹹。好記得有次係餐廳食牛舌串燒，諗住抆d 牛舌出嚟，抆極都拎唔到 呢間啲牛舌就好易抆出嚟，方便大家share嚟食～ 我哋既lunch set叫左壽司拼盤、窩物，同埋牛肉飯。 最後因為仍然好想食牛，仲追加左個A4和牛壽喜燒。佢嘅和牛真係幾出色，食得出同普通牛唔同級別。4個人食埋單千二，人均$300左右，可能以一個午餐來講佢有啲貴，但其實我哋叫咗咁多嘢，又食埋和牛同蟹蓋，我自己就覺得呢個價錢配呢個質素，CP值高，值得推薦！👍🏻👍🏻👍🏻 
ok	款式多，味道尚可 星期五晚，度度都多人，搵間有車位泊嘅餐廳，去左油塘大本營，揀左呢間十勝牛 八點去到不用等位，一行兩人被安排一邊四人檯，檯面太細，完全唔夠位擺食物 軟殼蟹手卷，三十蚊兩隻係抵，但味道一般，蟹身唔脆亦唔夠味道 日式豆腐 豆腐夠滑 一客有三舊大大舊，味道不錯，唯一唔好係汁太多，成舊豆腐好似浸湯咁，破壞晒 豬軟骨烏冬，豬軟骨忟得幾入味，但只得三小舊是太少，反而烏冬份量夠晒多，可怕烏冬完全唔彈牙，林滋滋，湯底就ok 燒原隻魷魚，味道是可以，略嫌烤得唔夠香 烤腸，肉質彈牙但味道很淡，唔值得叫 石榴汁，味道好，但係完全唔凍， 又係破壞晒 埋單$231；味道中等水平 ，算合理價錢，貪佢選擇多嘅可一試
cry	不堪入目 味道差勁 態度惡劣 劣食之最 行完山是旦搵間茶仔食常餐 一向都喜愛食沙爹牛肉面 見舖面似乎牛記主打食沙爹牛肉面就滿心歡喜入左去嗌左碗 點知嚟到見到碗面真係把幾火 得果幾塊肉碎仔就話係沙爹牛肉 面就錄到淋哂先上碗 同佢啲侍應講番個問題佢竟然話無問題 火都嚟 呢間野永遠badlist 
smile	美景下的晚餐 週末同男朋友揀左黎馬灣睇下景😁，禁大個女都未去過😆不過呢頭比較偏辟無咩食，但係挪亞方舟酒店入面既Harvest restaurant係食自助餐，上網睇見到佢最近做緊promotion，自助餐買一送一😱即係$428兩位，唔相信係香港仲食到禁平既晚市自助餐，同埋今期有新既自助餐主題「泰•德•意」，本身自己都好鐘意食呢三國既野，所以就決定晚上係呢度用餐！  餐廳安排位置十分好，我地坐窗口位，面對住外面既海邊同青馬大橋，夜晚既大橋亮燈後好靚❤️好有feel😆  Buffet區域好大，唔會同人逼，拎野食好鬆動👍🏻係種類方面，因為價錢平，所以無期望太多。 沙津款式多，仲有蕎麥冷面🤩冷盤方面有幾款海鮮：蟹腳、青口、藍青口、蝦、螺等等，全部都幾新鮮，唔錯👍🏻除左呢啲之外，仲有芝士拼盤，岩晒我🤩 另一邊就有刺身同壽司，估唔到有芝士火炙三文魚壽司！燒得剛好，三文魚入口軟淋淋，充滿油脂香，高質💕 之後就到熱盤！野食唔算多，但係菜式比較特別，唔係一般常見既自助餐菜式，例如枝竹羊腩煲、豬腳薑等等，兩款都炆得好淋好入味，好有中式風味😋 跟住就到迎合返主題既食物， 泰國： 🐣蕉葉烤雞：雞肉好嫩滑，蕉葉味好香👍🏻 🐙泰式炒魷魚：辣辣地，好爽脆 🐟香蒜燒魚柳配泰式青檸汁：泰式雞醬酸酸甜甜，配埋青檸好清新，魚柳好滑👍🏻👍🏻 本身以為係大路既炸蝦餅，春卷等等之類既野，無諗過都幾特別，唔係成日食到👍🏻 德國： 🌭德國腸：有三款，最愛白色有黑色點點個款，好juicy，不過就唔夠香，建議可以加蜜糖煎一煎就更惹味。 🐷德國豬手：細細件易食，好香口，肉都夠淋，但係略有少少乾，如果有汁會更好🤨 意大利： 🍕薄餅：pizza餡料都幾多，個邊邊超脆，好似食緊餅乾咁，有驚喜！ 除左呢啲之後，仲有炒飯，雞，菜等等，都幾好味😋👍🏻👍🏻 餐廳門口有一個燒爐，可以拎燒烤既野食😋我就拎左鯖魚，牛扒！燒得好好味，有碳燒既味道👍🏻👍🏻 除此之外，仲有芝士天使麵，芝士味好濃，麵又夠彈牙，推薦😋😋 最後就係食甜品喇！甜品款式好多，估唔到仲有疏乎厘食！仲有即叫即整既pancake!雪糕仲要係Dreyers!!!唔係雀巢禁簡單！ 賣單既時候，餐廳仲送左個情人節甜品比我地，係紅桑子慕思撻，雖然好飽，但概然餐廳禁有誠意，就堅持食埋佢！慕思好幼滑，入面有酸酸地既紅桑子果肉，不錯👍🏻 雖然野食唔算好多同埋好出眾，但呢個價錢黎講算係好唔錯，餐廳服務亦好周到，重點係窗外既青馬大橋真係好令人賞心悅目，對住靚景用餐真係好浪漫，就黎情人節喇，好推薦各位同另一半黎👍🏻👍🏻食完野就可以去出面既沙灘一齊散步，談談心添❤️
ok	抵食自助午餐 老闆請食收爐飯，因為各同事有不同喜好，所以就決定去食自助午餐啦  睇左好幾間酒店嘅價錢同餐牌，最後決定去熊貓酒店咖啡室啦  自助午餐$238/位，用openrice coupon有七折再加一，埋單都唔洗二百蚊一位 由於新年將至，餐廳內充滿新年氣氛  食物唔算特別，但大眾化，人人都岩食，有粟米斑塊，牛油炒雜菜，BBQ豬仔骨⋯  粟米斑塊：普通 BBQ豬仔骨：普通 有燒味部，即切牛扒，天婦羅，生滾粥，即煮粉麵⋯  叉燒：出奇地好食 牛扒：味道一般 天婦羅：只食了番薯，味道ok 今日主題係咖哩？？ 有二款唔同口味嘅咖哩，我對咖哩麻麻，所以冇試到 刺身壽司吧 刺身同壽司種類唔多，刺身只有三款，壽司四款，不太吸引 冷盤海鮮有青口，蝦，翡翠螺  蝦：新鮮，彈牙，食左好多隻 翡翠螺：食左二隻，有一隻有怪味ㅠㅠ 自助沙律吧 甜品種類都算多，食完一款會換第二款出黎  芒果布甸同蜂蜜蛋糕都好味  紅豆糕同桂花杞子糕甜度適中，好味  但之後玩出嚟嘅朱古力慕絲蛋糕就甜到喊ㅠㅠ  第一次見到自助餐有冰條，雪糕味道只有二款（士多啤梨&雲呢嗱），雪米磁，仲有雪糕姐姐親手製作嘅窩夫杯  雪糕姐姐極力推介我食佢嘅窩夫杯，哈哈，但真係唔好意思太飽了，唔想浪費，所以只食左雪糕兩小球  總括黎講，食物種類唔算多，味道亦唔算突出，如果要求唔高，又想食自助餐的話，可以一試
cry	完全中伏 在朋友圈見這酒樓好多好評，所以今日一家人去試食，去到見到人山人海排隊等位，心諗咁多人食應該係好好食至咁多人排隊食，點知點心勁難食，帶子炒飯帶子唔熟味道更難食， 义燒又話最正，結果味道一般，叫個套餐個栗米更唔熱又難食，波菜又老又硬食唔落，難食到暈，完全唔好食，煎炸點心咸水角唔好食，三隻咸水角有一隻冇鵝肝，面粉勁厚，蛋散得個脆字味道唔好，流心煎堆係唯一好食，前身寶湖的點心，炒飯重可以食下，這間富寶軒根本垃圾茶樓，重衰過小型點心店，下次貼錢都唔食， 垃圾中垃圾， 完全中伏。 
smile	勁開心 之前放假冇嘢做同幾個friends落吧飲酒，幾個人吹下水、飲下酒生活嘅一種放鬆，而且呢間酒吧新開設施勁新勁多game玩 嘢食款式唔算太多、都係一啲送酒嘅小食 beer pong 同埋飛鏢一定會有 只要叫酒飲就免費有得玩 ，喺香港都係第一次見呢部機可能我見識少 聽waiter 介紹話呢部機有七款遊戲玩 有多款特色酒飲，荔枝清酒好清新易入口，甜甜地好飲 用火龍果同鮮奶整嘅cocktails ，飲落好好味，酒同奶味好夾喎又易入口，女仔真係要小心好快飲完 香港製造手工啤酒涼透心 當然唔少得小食送啤酒，香脆可口👍🏻炸蝦球配泰式辣醬 香辣雞翼新鮮炸味道都都OK 下次生日開P都可以諗下嚟呢度，一大班friend可以喺度飲酒、玩遊戲真係幾爽 
ok	偶然遇上的驚喜🍴 年初二同朋友黎到荃灣覓食，見到好多店舖都冇開，經過華都中心之際，就見到呢間餐廳開左，門面見到餐牌，店員見到我地都有招呼我地入去坐。  一入到去就聽到餐廳播著詩歌，同埋都見到牆身有聖經金句，餐廳都有2,3枱客食晚餐，4人枱都坐得舒服，同朋友點左2個set dinner，因為公眾假期關係，所以每人最少要點1個餐，同埋每個餐額外會收10蚊，價錢都合宜嘅。 我地叫左一個係軟殼蟹牛扒餐配薯菜，仲有忌廉粟米湯同埋黑松露三文魚多士，餐飲叫左蜂蜜薑茶。 牛扒叫左7成熟，啲菜都算多，而啲薯角就炸到啱啱暖，唔算好熱，而個軟殼蟹就一般啦。  另一個餐原來想嗌鰻魚飯，點知冇所以就叫左黑松露煙三文魚忌廉意粉，包湯同蒜蓉多士，餐飲就叫左熱奶茶。 個意粉不過不失，偏向乾身，但都易入口，唔會太油，而啲三文魚同蘑菇份量都夠。  唯一有啲可惜就係冇甜品，希望下次有機會試到佢地嘅疏乎里。 
cry	對一芳既奶茶類第三次失望 見公司樓下開左一芳 lunch後去買杯野飲先 雖然我兩次飲一芳都係非常麻麻 但去完臺灣飲左杯幾好既一芳飲品之後又重燃左我對佢既希望 本身想飲黑糖粉圓系列既 但佢話冇 所以叫左粉圓鮮奶茶 其實我比較鍾意食大珍珠 但係呢度得黑糖粉圓係大粒既 普通粉圓就係細粒 可能因為啱啱開張 店員既手腳較慢  得幾個人買野飲都等左十幾分鐘 杯野有差唔多半杯粉圓 好surprise 因為我記得上次我買另一間分店得好少 叫左微冰半甜 費時d冰好快溶曬搞到杯野好淡 奶茶味道唔濃 其實唔係太飲到茶味 只不過係未至於係奶水既感覺je 奶味都算香 咁始終係用鮮奶製作 但味道唔算濃郁 每一啖都食到好多粉圓 但始終細粉圓缺乏咬口 整體覺得杯野都係一般 雖然上次話要試水果類飲品 但見新開張諗住俾多次機會奶茶類飲品 換嚟既係第三次既失望😞
smile	【長洲食乜好3️⃣】  【長洲食乜好3️⃣】 淨係食個糯米糍 邊度會滿足到#🍋👧🏻 正所謂女仔有兩個胃 一個係食正餐 一個係食甜品🍮 係糯米糍嘅隔離行多兩步 就有間好吸引嘅冰室💕 - 🔻泰式奶茶三色圓剉冰（$45） 超讚的泰式奶茶冰🍂 唔似其他甜品店 就咁淋啲煉奶上去就算 而係用奶茶製成的碎冰 ❄️ 甜度剛好☄️可惜三色圓就較遜色 有咬口 但係冇咩味 😔不過加咗球雲呢拿雪糕系面🍦配上奶茶醬汁 賣相簡直無得頂💯 ⚠️重口味嘅朋友可以要求加醬👍🏻 ⭐️評分：8/10 - 🔻芒果糯米飯（$38） 一隻係斑蘭糯米飯🍵另一隻係普通糯米飯🍚 無咩斑蘭味 勝在糯米飯微暖 🍋芒果夠甜 不過份量偏細 賣相普通 ⭐️評分：6.5/10 －－－－－－－－－ 🏝環境：7/10 🛋服務：8/10 💲價錢：7/10 💥翻兜指數：8.5/10 
ok	維生團餐 參加鴨仔團，包一餐海鮮餐，導遊話今日好爆，所以食飯要等到差不多兩點，玩晒所有景點，最後去到呢度，門口有好多大魚缸養住一啲海鮮，餐廳安排我哋上二樓，樓梯好窄好滑，小朋友同老人家好危險！ 上到二樓，擺滿大圓枱，因為要快速，所以餐具都係即棄嘅（膠碗木筷）枱布比較污糟！仲有兩壺熱茶！（好在夠熱）大家坐低之後，食物超速上菜！ 咸魚頭豆腐湯--夠熱，好濃好咸香！湯煲到奶白色！豆腐夠滑！正！ 果皮蒸鮑魚--講好每人一隻，果皮味唔重，鮑魚細細隻，咬落煙韌唔硬！好味！ 蒸魚--其實唔知呢種係乜魚，魚肉都幾滑，有魚味，唔橡皮筋！要讚蒸魚豉油好清！ 白灼蝦--普通白蝦，蝦肉爽口！唔點豉油都好味！ 京都骨--粉漿好杰，雖然豬肉唔嚡，但責到實晒！唔酸！唔好味！ 冬菇椰菜--冬菇炆得入味煙韌，椰菜比較硬！煮唔透！ 切雞--責到實晒，兼且係凍嘅！雞肉嚡，唔好味！ 灼生菜--生菜爽脆，豉油汁好味！ 切橙--好酸！ 食物味道只能求飽，白飯任裝，但白飯好粗糙！唔好味！ 店員只負責上菜，其他一概唔理！想問佢攞多啲薑蔥食雞都唔得！（一開始枱有比一碟薑蔥同豉油，一枱兩碟！）我又唔係問你攞多啲餸！ 見住店員將所有餸層層疊咁搬上來，真係好神技！但當在底嘅餸係自己食就唔係咁唸！啲餸比碟底責完比你食！ 團餐我都唔求飽！但都唔使咁苛刻啩！ 
cry	難食之選 想食西餐，諗起呢間冇食過就諗住試吓啦，點知就係中伏嘅開端。  叫咗羊扒同埋乳豬，再加$50升級兩份餐，頭盤嗌咗蟹餅同埋煙肉撻，蟹餅都尚算正常，煙肉撻簡直係冷藏食品翻熱嘅，完全唔知食緊啲乜。  好啦等到個主菜上喇，仲正，個乳豬連埋薯蓉加埋入邊啲紅菜頭都係一樣嘅味道，食咗兩啖已經唔想再食落去；於是等個羊啦，點知又漏咗單，但等到佢上又點姐，咪又係同個乳豬一樣味，完全係食到懷疑人生，到底係我味蕾有問題丫定係煮野嗰個味蕾有問題，到底點樣先可以煮到每一碟餸都用同一個汁同一個味道，今次真係同一個世界同一個夢想。  好啦拿拿林諗住食埋個甜品就走人，完全唔意外又係一樣咁難食，我見到隔離枱一對情侶個男仔都係食到想死咁款，法式燉蛋甜得滯，個豆腐芝士蛋糕我都食到少少豆腐味但係一樣都係好難食，食咗兩啖都真係埋單即刻走。  食餐飯等嘅時間仲長過食嘅時間，完全想像唔到點解可以食咗兩個鐘，你自己想像呢間野啲人手腳有幾慢啦。  總之一句到尾，嫌人生苦悶得滯，想食下唔係人食嘅嘢可以幫襯，啊但係咁喎呢間野一啲都唔平個喎，咁就盛惠$537。  p.s 隔離枱係食完主菜，個頭盤先斯斯然咁上，原來漏咗單  完全唔知啲好評邊度黎，人唔笑狗都吠 
smile	荔枝角驚喜龍蝦手卷❤️ 今日中午行過荔枝角見到新開日本餐廳而最令人吸引既係當中既龍蝦手卷!!! ❤️超美味燒龍蝦手卷，到手既時候原條龍蝦已經起左肉好貼心😻即燒火炙龍蝦焦香味十足😋👍🏻而且食到底都仲有😛配合佢地獨有既龍蝦汁更能帶出龍蝦鮮味👅呢個手卷最特別既地方在於採用赤醋做手卷飯成本比較高之餘亦夠味，不需要額外加壽司豉油享用，方便邊走邊食的朋友。龍蝦啖啖肉夠鮮甜，再加上有火炙過香味，🍚冇普通醋飯咁酸之餘味道仲幾豐富🔴八個八大洋抵唔抵食見人見智😌不過真心好食既路過不妨試下🙉 
ok	中環平價有水凖拉麵 平日諗唔到食咩，個人覺得拉麵都係一個好好嘅選擇，就好似碟頭飯一樣，自己嗌一碗麵就已經可以滿足到幾個願望🙈 呢間金鶴拉麵都有幾間分店，品質都有一定嘅保證，係中環唔知食咩又唔想咁貴，唯有食啲價錢可以控制到嘅嘢。 知道佢最出名係雞白湯拉麵，但今次心思思都想試吓佢嘅黑蒜油拉麵。佢嘅賣相同普通拉麵差唔多，分別有兩片雞同埋叉燒，白雞片反而帶出黑蒜油嘅香味。面底都算比較多，作為女仔嘅我剩返大概5分1，如果係男仔就應該啱啱好啦。 食拉麵當然都唔少得餃子啦，餃子雖然係煎，但餃子入面嘅湯汁並沒有流失。 每人人頭食咗大概$150 - 喺中環來講都算係一個唔錯嘅選擇！ 
cry	同場比拼（二）：不值一排 同樣係葵涌廣場，用同一款飲品對比喜茶嘅飲品，究竟邊一間芝士系列嘅芝芝莓莓最好飲呢？  歇腳亭係葵涌廣場出命嘅長龍店，要飲起碼要排20分鐘以上。究竟係咪咁好飲，係咪值得排咁耐呢？  佢哋嘅芝芝莓莓$26（中杯），飲品杯設計係一般嘅沙冰杯，想分開飲吓芝士奶蓋同底層草莓沙冰就要自己張飲筒上下移動，真係唔多方便 。而且杯蓋唔多實淨好易鬆開，真係要好小心咁飲！😅  飲品份量比其他店嘅芝芝莓莓少，咁味道呢？ 底層嘅草莓沙冰，冇乜草莓味而且勁酸，沙冰入面有好多碎冰，口感粗糙 芝士奶蓋嘅奶味好重，完全蓋過芝士味，只有甜味，味道比較單調。將芝士奶蓋同草莓沙冰混合後，口感比之前順滑啲，亦中和咗草莓嘅酸味，唔難飲但唔算好味！  店員方面，可能長期工作至壓力山大，終日愁眉深鎖，我見猶憐 算我直言，葵涌廣場選擇多的是，何必浪費時間响度排隊呢？   
smile	心血來潮又唔錯喎 今日心血來潮去左嘉頓山影相，原本諗住食牛扒，但是果間店排到入黑晚晚後巷，見到咁我緊係掉到走，朋友喺openrice 揾到竹目，其實之前買珠仔成日見到衣間嘢，一直都想試，因為衣間嘅門面同深水埗衣個地區有啲格格不入，但是佢都喺度好多年，所以就去試下喇～   個menu 都幾多嘢食，但是已經攰到唔想諗嘢，叫左個二人set，有剌身，沙律，天婦羅🍤，串燒仲有個肥牛烏冬，仲有甜品，400幾蚊應有盡有，廢事諗就叫佢。  啲員工好有禮貌，無叫都識加水，喺香港已經好難得。啲嘢食速度亦合適，唔會等太耐。  剌身沙律：無特別sauce,清新開胃。 刺身四點盛：新鮮厚切👍🏻 壽司：飯有陣陣梅味，講究，又新鮮 串燒雞三食：雞肉棒入面有雞軟骨，有口感，味度都點讚；燒雞皮，香口；燒雞翼無咩特別。 天婦羅（忘了影相）：有四件，兩件炸蝦，一件矮瓜，一件南瓜，都係無咩特別  牛肉烏冬：衣個好好食，湯清甜，肉柔軟而不失肉味 甜品：兩粒雪糕糯米慈  400幾與質素成正比，好食過好多地區日本嘢，可以一試😋
ok	香溢既椰香熱糯米 又到星期五，happy firday🎉辛苦左成個星期，食完晚飯，出去食糖水獎勵一下自己都唔過份者🤤 樂富糖水鋪唔多，有近地鐵站得一個咁大把😞，好彩時間唔算太夜，比我們搵到位，我叫左個熱「椰香黑糯米甜甜」🎊😍  熱既椰汁香港四溢，中意食椰汁既我非常like😋唔會太甜，👍🏻, 加上黑糯米夠晒有營養同健康，煙煙近近，又有飽肚感覺，食完仲好好訓💤💤，不過熱糯米就好易好快索左啲汁，好像變左糊仔咁，唔中意食咁杰既我就有哦失望  
cry	全方位分析有幾西差 第一次食完全頂唔順，唔再黎都唔掂，要分享埋有幾差。 先講收費，做生意做到咁十分古惑，先鋪面大大隻字寫158位，入到去見到9點半前位位加50蚊咁細粒，坐埋位乜都唔講俾碟雞腳，8蚊碟要錢都唔講，收錢個時位位唔知點解再加30，再加一，足足比預期中貴成舊水。 再講服務質素，樓面廚房完全唔係撈野，食完雞煲加埋湯滾到無水都未有野食黎，初頭有禮貌問佢一係就得得得，一係唔理之後繼續係度吹水。最令我嬲既係，服務咁無效率好自然俾人催，我呆望住個鍋，催到第四次真係火起，係咁2大聲少少問，個啊姐竟然黑返我地面，我感覺上入左人地主場咁，我聽到啲員工叫佢大家姐。大大話話等左成個鐘先有火鍋料黎。唉，杯凍檸茶郵筒咁大杯都可以甜過可樂，少甜等於正常多甜，又飲唔曬唔好意思叫過杯，成晚飲糖水咁，個雞煲味道唔係話差，但都唔係特別好過出面，主要係服務質素咁樣，話明係放題但款少都算，嗌左有好幾樣都話無，加加埋埋真係覺得勁差，希望個老闆規模啲，管下啲手足啦，真係大家姐咩? 
smile	食燒鵝緊係裕記 由細到大都好鍾意食鵝，由其是係燒鵝！ 今日鵝癮發作，於是由屯門出發來到深井止癮！ 深井燒鵝實在太多選擇，不過近年我最鍾意都係食裕記燒鵝！因為食物保持到穩定水準，而且伙記嘅服務態度好！ 裕記燒鵝，皮脆肉嫩！件鵝嘅肉汁相當飽滿，食落唔會有一絲鞋口嘅感覺，火候控制得很好！而且鵝皮仍然保持到脆口，食入口有滿滿油香！ 依碟鼓油皇鵝腸相當出色！食鵝腸最緊要唔可以怕肥，怕不如唔會點佢。而依到嘅鼓汁皇鵝腸就真係好夠肥，而且新鮮爽脆！而鵝腸肥先會有個種入口「甘甜香」嘅口感！
ok	Pizza & Pasta 夜晚收工約左朋友去上環買啲野跟住順便openrice下附近有咩食，最後朋友話食pizza，就揀左jacomax 永樂街一到夜晚就冇咩人，行左一陣就到。餐廳外觀認真麻麻，玻璃好似好污糟咁，但入到去都唔錯，燈光柔和，人唔多，靜靜地最岩傾計，而且仲會望到chef 整pizza，係外國人黎。 我就唔太好pizza，就叫左個pasta，朋友話佢自己叫一個pizza食哈哈  挪威三文魚盧荀意粉（$132） 個意粉既份量比我想像中大碟，意粉煮得岩岩好，唔會太硬或者太淋，啲汁都好適量，每條意粉都掛到啲汁但唔會話浸住晒個意粉。忌廉汁通想都係杰身同比較漏，不過佢帶幾分甜味又令到我一口接一口。而個煙三文魚唔多又撕開晒，唔係太食得出個味，比啲汁蓋過左。盧荀非常之幼身，口感不錯，好像冇乜點調味  朋友叫既 13”風乾火腿火箭菜薄餅（$152）終於出場了 大概等左15分鐘到啦，因為佢即叫即整，係會比較耐。啲火腿既鋪排係一舊有一塊，上面灑左啲芝士再加埋pizza既蕃茄醬同綠色既火箭菜，視覺效果好fresh。我試左一舊，感覺都係好fresh！個皮搓得好薄，焗得香，稍為硬左少少，蕃茄醬少少酸帶啲甜，火腿既咸再加埋火箭菜獨特而清新既味道，都不錯。 另外我地叫左兩杯野解下渴。杯lime soda超夠氣，同埋青擰既酸味，除左解渴仲消濟添。 佢啤酒既種類都幾多，但我唔飲啤酒所以就唔知分別了。不過朋友話都幾夠凍。  食物係唔差，不過你問我會唔會再黎，我又覺得未必，呢啲味道好多餐廳都做到。
cry	第一次係food court食譚仔三哥～ 2人行第一次係又一城food court食譚仔三哥～淨係搵位都搵咗15分鐘～之後排隊買～仲要排隊攞嘢食～30分鐘最少 叫咗兩碗米線、一杯嘢飲、土匪雞翼～魚腐酸菜湯米線～酸菜湯米線有：芽菜、韭菜、酸菜～湯底唔太酸～一D都唔辣～有D似清湯～魚腐淋到一D魚味都冇～似食緊放咗好耐嘅炸豆腐皮 墨魚丸酸菜湯米線～墨魚丸彈牙 土匪雞翼個人唔太喜歡～雖然同行人迫食咗好多次～都係覺得好大陣雞肉腥味～加上上面嘅黑芝麻同味粉唔太夾～三隻$24有啲搵笨 奶茶冇特別～一般口味勝在餐加$9抵到爛  
smile	肉丸靚粥 病住入長洲，好多美食都唔敢掂！唔知食咩好！好在長洲咩種類嘅餐廳都有，病人都可以食好西！  呢間粥店收一點，因為我病係度假屋晏左起身，吃得有點趕，我見其實一直都有唔少人入黎食，可以開晏一點點嗎？始於粥係滾嘅程度好難食得快架嘛！  叫左兩碗粥份腸粉，原來咁大碗粥，早知唔叫腸粉啦！入長洲通常都會食海鮮，所以揀左個魚腩粥！粥煲得夠綿！佢係比鯇魚腩，都幾多，肉質幾好唔霉幾甜，不過個人黎講覺得有點腥，另分數下降。另一碗係皮蛋肉丸粥，呢兩碗都好多料，好抵食！肉丸勁正！自家製感覺！有微微起膠，好味必食！腸粉都幾滑！多人食可以嗌番個share! 
ok	有台灣特色既便當🍱小店 來到葵涌，好多都係工業區冇乜野食。 又甘岩俾我係葵興站附近搵到呢間小店 呢間台灣的店鋪只限外賣，因為冇位置進行堂食🤣但吾好睇佢店面小，都有好多有特色的台灣便當同台灣小食。 我叫左個酥炸雞扒飯。 雞扒同飯分開上的，飯入面面配菜同雞蛋，真係整到便當甘樣。👍成個飯都叫有菜有肉有飯🤣 味道方面，雞扒外脆內軟，啲雞肉吾鞋口，幾好味。 但配菜稍嫌清淡，如果濃味啲更好。不過我都理解本來雞扒已經濃味左😏 雞蛋唔係台式既滷水蛋，係普通的雞蛋，份量有半個。  老闆有求必應🤣因為叫佢落辣椒粉都有落。 仲有都細心，會問雞扒剪唔剪開👍  飯既價錢$38，我叫埋野飲蘋果西打$12, 加埋$50。野飲標榜係台灣野飲，價錢稍嫌有點貴。  見到早餐好平好抵，因為有10蚊8粒魚肉燒賣，10蚊6條腸粉，仲有牛肉球，糯米雞等。  便當食落都有台灣既味道，下次經開都會再光顧  
cry	門口叫飛個位馬尾小姐好唔掂👎👎👎 約左朋友係青衣城食lunch，我來到先羅位，明明入面有位，門口果位馬尾小姐就要我禁飛先，已經同佢講左2個大人加一個手抱BB，有BB車，佢竟然安排我坐係餐廳中間，我再講，有BB車wor，佢要我BB車放後面😡😡即係要我朋友抱住BB來食嘢？我坐底左一陣再見到門口附近有2個鬆動既位置，有位男職員幫我轉過去坐，BB坐係BB車就可以放係我地枱側邊，其實呢個問題好易解決，唔知點解門口個位馬尾小姐會甘樣安排，餐廳應該好好培訓下果位職員  講反食物，呢度多數叫呢個Deluxe Set多，因為個餐有碗麵/飯+小食+飲品  我地叫左2個餐，小食要左涼拌青瓜 + 台灣腸 青瓜賣相好似俾人食過甘 台灣腸還可以，有小小黑椒味  叫左2碗都係麻辣牛肉麵，一碗小辣一碗中辣 但來到都係話2碗小辣，算喇😩 麵份量太多，同埋唔太似係台灣食個d麵，蘿蔔太大舊喇，係腍既，但一d味都無囉，牛肉就正常喇，湯底小辣都有辣味既   
smile	同姊妹晚飯 好耐都無同姊妹敍下，因為佢有張 Pizza優惠劵所以就約去嚟試下。唔洗等好耐就有位。 我叫咗嘅呢杯香茅蔗汁一到，我已經有清涼嘅感覺，正! 呢杯姊妹 Order 嘅 Go Green。 呢個係 Mangorange。 軟殼蟹意粉，好似食緊日式炒烏冬咁。 Buffalo Wings 炸粉比較厚，都唔係好特别。 呢個牛肉肉汁很夠，再加芝士薯仔配 Kimchi ，味道配搭相當不俗，好特別。 呢個Parma Ham Pizza 好香口，皮夠軟。  總括嚟講，依間餐廳食物不過不失，有幾道菜有驚喜，但嘢飲餐牌選擇多而且幾好飲。 
ok	好多藝人都推介既茶飲店，價錢偏貴少少 大量台灣藝人力推，例如周杰倫、黑人、范范等等，因為係由SBL退役球員，人稱聚寶哥既王信凱所開，標榜以台灣茶葉製作，係香港都開左啦！ 選址開左係中環，可能因為算係行高檔小小既路線，有另一台灣女藝人既茶飲店都係開係中環，開係呢啲對方，對象都大多係上班一族。 選址中環，價錢都比較貴少少。 是為店內招牌，因為檸檬蜜本身都有甜度，揀左半糖，烏龍茶來自台灣南投鹿谷，飲落先有檸檬蜜少許酸甜，繼而係烏龍茶香，醇厚甘香，好舒服既一杯茶飲，唔錯，但又唔會令我想特登走過黎中環再飲一次。 價錢其實同普通茶飲店差不多，唔算貴好多，不過暫時得一間開係中環，未必咁方便。
cry	不會再去! 首先, 呢間食過幾次, 但之前比較夜去, 好快可以入座, 但今次想早D食, 發現好多問題 1. 太約8:00pm左加到, 首先, 最大問題係, 門口位員工完全失蹤, 等咗一輪先拎到, 而我哋之前已經有幾位係度等"員工"出嚟派飛 2. 唔夠人手, 眼見店入面唔多過4位員工, 門口位員工同時包辦派飛, 帶位, 落單, 上菜, 清潔 3. 門口位員工一派完飛就會自動失蹤唔見人 3. 其實店入面當時有6-7張吉枱, 但唔放人入去坐, 最後我哋入去坐個張, 就係一直吉咗個張, 即係白等半小時. 可以想做假象多人等食 4. 食哂途中, 聽到講似今日營業額做夠, 所以唔急放人入店, 慢慢做 5. 上錯嘢 6. 前幾日係電視見過D打針牛肉, 但估唔到連打針豬都有, 今次就正正見識到, D牛肉已經同電視講好吻合, D脂肪同係電視睇到嘅情況好類似, 而最精彩係1cm豬腩肉, 我放上去燒, 有D汁沿住塊肉向其中一面流落去, 睇落無咩問題, 但留心睇, D汁唔係滴落下面, 而係好似鼻涕咁吊住, 睇到即時唔想食 7. 最後甜品有窩夫雪糕, 個件窩夫係最失敗之作, 唔熱, 唔脆, 軟奶奶咁, 一睇就知整咗好耐. 簡單講, no next time 
smile	5年後再o黎 前日(2-7-2016 Sat)同老公去馬灣睇佢朋友IN影全家幅,然後一齊食晚飯,我o地早一晚book o左呢o度,佢一家三口加個印傭共6人一齊食,我o地叫o左: 1. $199.00o既德國五式香腸拼盆配煎薯餅 其實我o地唔知腸打咩腸,只知面o個條,最深色o既應該係雞肉腸,佢o地唔俾我食,其他o既我都食.我就覺得啲腸味道淡淡地,完全分唔到咩肉;薯餅就鬆鬆軟軟咁唔太油膩,. 味道: 3分 2. $159.00o既紅酒燴牛尾配薯蓉 牛尾煮到好腍,好易食.薯蓉細滑,我鍾意薯蓉多過薯餅.  味道:5分 3. $189.00o既德國咸豬腿配薯蓉 豬腿大大隻,起好晒肉,豬皮脆卜卜,肉滑但唔鹹,個人覺得可以鹹返少少.:  味道: 4.8分 4. $149.00o既法式香橙鴨胸配薯餅 呢個o岩o岩有6件,一人一件,鴨胸juicy,口感正常,佢o地話啲汁係橙汁,我又唔多食得出. 味道: 4分 食完晒後,覺得可以再叫多啲,IN就叫o左: 5. $49.00o既德式蒜蓉包 印象中好似有4件,顏色烘到有啲偏橙, 食落,味道又唔算好濃,中規中矩. 味道: 3分 6. 兒童菜色o既$79.00o既炸魚配薯條 我唔可以食咁多炸o野,但都試啲啲.炸魚好似有啲過火,我只撩裡面o既魚肉食,魚肉好熱,真係好熱,未食過炸魚裡面o既魚肉咁熱o架.口感好滑又唔鯹.而o個層粉我都試啲啲先,脆口唔油,唔錯.  味道: 5分 最後忍唔住食凍o左o既薯條,仍過份到凍o左都好食.  味道: 5分 7. 最後我問佢o地食唔食唔甜品?我原本想叫$55.00o既德式格仔餅配忌廉或雪糕,但由於佢o地都飽,於是推介佢o地食$50.00o既炸雪糕,好快o黎到,影好相佢o地share, 我話唔要佢o地都仍分啲俾我,好的, 雪糕依然係雲尼拿味,仍然好香好滑,外面o既脆粉都同5年食o既一樣. 味道: 4分 我o地都叫o左兩杯可樂,一杯黑啤. 服務: IN話最好坐室內,我打o黎book位時都講明,個女仔問我有冇小朋友?須唔須要BB凳,感覺幾好. 不過今次o黎到,唔見5年前o個位風趣女侍應,而呢o度o既服務俾我覺得係標準服務. 環境: 今次坐o係室內,o係門口o個張,感覺仍然唔夠涼,如果佢閂埋門可能會好啲. 4.5分 抵食係2.7分 5年前o既食評: http://www.openrice.com/zh/hongkong/review/%E8%B3%B4%E6%AD%BB%E5%94%94%E8%B5%B0-e2124343
ok	唯一最吸引係奶茶 今日入赤柱還神，本身想食果間星期日唔開，又唔想行，近近地試下食呢間傳統粉麵。平時唔多起眼，係生果檔隔離行入去，先見到好似蘭芳園門口果個舊式茶檔，再行入啲都算幾多位，坐底望一望個餐牌，叫咗個八寶河，牛腩米，油菜，奶茶，一支可樂。食物嚟到，食物真係預咗無驚喜，唯獨一樣有少少意外就係杯奶茶，個杯摸上手時以為杯茶唔熱，但原來係隔熱杯，飲落口又夠熱又夠滑，如果下次再嚟，真係可以完全試下茶檔果邊，粉麵就.....。 
cry	90蚊嘅鰻魚定食，得零水零茶，要水就冇嘢飲 小弟星期日晚冇煮飯，一家人去apita嘅food court食晚飯，我就食烏東，老婆離遠見到間麵舖有鰻魚飯，叫我去買，行到埋去先見到佢成90蚊一個食，我心念，和民，都係好似差唔多價錢，香港啲鰻魚10居其9都係大陸，高質嘅可能係台灣，但我唔信呢間會係。鰻魚最緊要熱烤就好食，如果唔係貴嘢，一般都係用街買嘅鰻魚汁就算。apita就有日本鰻魚汁賣。  但係呢間嘢就一般，唔覺佢有烤，其實求奇揾枝火鎗啡吓，就夠哂香，一般去元氣寿司都係咁做。我覺得佢嘅鰻魚飯只值65蚊。  定食有嘢飲，我話要奶茶，佢話得零茶零水。即刻冇隱，叫佢比多杯水，佢話每人得一杯，一係嘢飲一係水! 去到呢度，我好希望有第二間嘢頂佢個位。   
smile	️🍝Make a new choice for pancakes 🥞😍 呢一年疏乎厘pancakes都好受女士歡迎，做得出色餐廳都大排長龍，最近係又一城I.T新開J.S. FOODIES都相當吸引。 今日約咗大食朋友一齊試吓，佢最關心嘅係主打甜品嘅餐廳，到底識唔識得飽？J.S. FOODIES關心到呢一點，有推岀意粉、沙律、漢堡包等，絕對可以食飽飽即刻食甜品，女朋友帶男朋友嚟，就唔使擔心啦！ 明太子醬海膽意粉  有鮮甜海膽已經係首選~ 有晶瑩魚子增加口感，帶點辛辣嘅明太子醬，化身可愛い粉紅色，配上幼天使麵意粉味道一流，加上紫菜伴碟增添和式風味。  番茄海鮮意粉 海鮮有大蝦、青口同兩粒厚身帶子，海鮮份量都挺豐富，配酸甜蕃茄特別開胃。兩款意粉都好好食，有海鮮味道好性價比高！2個人share唔會太膩可以留肚食甜品~ Honey Orange Lemonade ，Green Tea Latte Kiseki Strawberry Pancakes  🍓🥞 疏乎厘pancake有原味同士多啤梨揀，送上時一陣濃郁蛋香飄過，Pancakes超鬆軟，配酸甜士多啤梨味都唔會單調，特意排隊試試也值得，需要大約15分鐘製作襯熱食喔😋 J.S. FOODIES 星期一至日: 11:00-22:00 地址: 九龍塘達之路80號又一城LG2樓30號舖i.t blue block 電話: 22658019 平均消費$100-300/位 
ok	地道香港美食 呢間野最出名就係食粥，啲粥夠晒綿，重點係即叫即煮，並唔係嗰啲煮定一大鍋嘅粥，因為個阿叔就企喺門口度煮，啲粥咁綿就梗係煮定既，不過啲餸係收到order先加落，所以豬膶唔會太un,魚片唔會煮過時太熟。 另外推介下佢嘅粉面，生面爽口彈牙，冇鹼水味，牛筋腩炆到入晒味！仲有係個雲吞炸醬撈，炸醬有少少辣嘅，豬肉切絲並唔係絞碎，食落更加有口感，而且都幾大份，一個女仔食唔曬。 重點推介八爪魚同咖喱魚蛋，爽滑彈牙，通常一到夜晚就會賣晒。 
cry	垃圾不值一試 同朋友食這間垃圾，店員態度好無禮貌， 尤其是係個老細黑口黑面， 本人睇廣告一心諗住過來一試，唔好畀啲網上廣告宣傳呃咗各位完全兩回事，啲麵勁難食， 最差是個湯底完全食得出湯係味精湯， 極重味精味， 嗰嚿叉燒係我食過咁多間入邊最難食，切到鬼死咁大 舊重要冇乜味， 不知所謂，差唔多食完 個店員就即刻過嚟想收走個麵 ，想飲杯水都拿拿林好似想趕你走咁， 價錢一啲都唔係平，成90蚊咁嘅質素，食完100%會後悔，下次唔使錢都唔會去食！ 
smile	平價初嚐花膠龍蝦之選 山長水遠搵到依間眼大啲都睇唔到招牌嘅食店。 叫咗個花膠撈麵。好大舊花膠。質素就唔好預好好。中式芡汁嗰啲味。不過好少汁。有隻大花菇。都爽口嘅。算係咁。 龍蝦喇沙。個粉幾滑。個湯係有龍蝦味㗎。辣辣哋。好飲。仲有炸到好似油條咁嘅豆卜。幾特別。講返主角龍蝦。都ok嘅但個身好少肉。個拑都係無乜肉。 有兩份菜。勁大碟。夠晒健康。 龍眼杞子。有圖有真相。勁足料。正。 紅棗柚子。本身有四粒大紅棗。同樣足料。好飲。 咁嘅價食倒依啲嘢。又咁養生feel。仲想點。
ok	難忘豬軟骨 茶木台式休閒餐廳， 好耐沒有食過喇。  今日我們order了兩個豬軟骨拉麵, 拉麵超彈牙 , 好有咬口, 我個人好鍾意呢個感覺， 所以我都推薦朋友一齊食， 我最欣賞豬軟骨是半肥瘦部份，連軟骨部分好爽脆，濃嘅豬骨湯底， , 台式花茶， 香草蘋果茶， 香草有微酸效果， 但有清新嘅蘋果味, 酸酸地嘅感覺令人好醒胃. 蘋果無花果御茗檸茶，這個茶是冇蘋果味亦都冇無花果味， 可能啲水滾水唔夠熱， 所以根本焗不出 無花果及蘋果味道，這道茶有些失望。   
cry	不值一試的中午半自助餐午餐(非常失望) 屯門新開了一段時間的 工夏式酒 店 咁岩見到酒 店7月.8月做中午半自助餐 生日月可以半價  我兩個仔仔都係8月生日...咁咪諗住去試下(本來好有期望)  一上到去侍應的服務都OK 環境都幾舒服 行出去睇下有咩食先^^ 一行出去見到第一時間反應心諗(唔係呀咁小野食) 兩分鐘行晒 都拿D食下先丫 燒肉同义燒都係一般冇野食都要食 燒賣就好小小食得最多...不過估計都係大陸工場交貨 沙律巴D菜最正常 凍食有蝦同青口.....蝦都係一般青口唔敢食 熟食方面  有麵 有炒飯 有菜有pizza.....麵好辣....其他熟食見到都唔想食pizza勉強可以不過一出好多時以經比人羅晒(可能因為其他野唔好食) .......只好寄望在主菜了(所喂半自助午餐...其實每人只係可以點一份主菜....豬牛羊扒果Ｄ...冬陰公湯米粉都係主菜一種 其柽...把鬼)....... 咁好拉出面冇既然冇野好食介就叫主菜(主菜都係得五款選擇)豬柳.牛柳.羊架.冬陰公.....仲有一樣唔記得......我地5個人諗往點兩份牛柳......侍應話冇晒 (12點開始 12:15分去到......12:30點主菜 ......唔好意思呀 ..牛柳已經冇晒)呢間咩餐廳架 .......咁之後點了兩份羊架兩份豬柳一碗冬陰公湯米粉 主菜到.....羊架還可以食得下......豬柳都是普通街市豬扒可以唔洗試......至於碗冬陰功直頭唔洗叫....因為碗野根本酸到食唔到...睇見隔離枱成碗冇食過 都唔知點解呢D野都叫做主野......永遠唔會再有下次....... 成人$258加一  小童$208加一  5個人正價要千一.二....比得千幾蚊唔洗食呢Ｄ下價野....去市中心(緣聚)放题好好多 .........仲知呢間(貝爾特)本人真係強烈建議你地唔洗黎試 
smile	唔錯既晚餐 今日一行七日入長洲踩單車，玩了一天準備食埋晚飯先坐船出去，由於天氣太熱，大部分室內冷氣位都滿左，行下行下見到一間食小菜，樓上又有位，於是就入去諗住食飽就算，點知竟然有驚喜。我地點左椒鹽魷魚，魷魚唔係得炸粉個隻，超好味，阿仔食完一塊又一塊 。咕嚕肉係好juice,唔係炸到豬肉乾個隻，有少少似豬柳感覺 。蘿蔔牛腩，牛腩炆得好冧好入味。涼拌青瓜，好夠涷，雖然辣左少少，但好惹味。仲有個脆皮肉餅幾特別，不過咸左少少，送飯同啤酒ok。乾炒牛河就無咩驚喜，河粉如果份量多d會更好。 
ok	大盛之午餐 今日係kfc食lunch我就叫咗個大盛巨盒E1 set, 咁呢個set就跟左2件炸雞，一件葡撻，regular size嘅蘑菇飯，脆薯格同埋一杯汽水嘅  雖然話kfc嘅主角係炸雞，但其實係好多香港人嘅心目中kfc最出名嘅其實係葡撻而唔係炸雞 先講下葡撻  葡撻一如以往有好香奶味，食落又滑又甜，正 蘑菇飯都係同平時一樣，有啲辣辣地嘅汁加埋蘑菇撈飯食，個人覺得一般  薯格又香又脆，一塊接一塊咁不知不覺就食晒 kfc啲炸雞好唔好食真係好撞手神 今次炸雞唔知係咪炸好擺得耐定點，好乾而且有d鞋  
cry	媽媽不要 屋企人食午餐，今日嚟到藍田，呀媽話好耐冇食過大集團水準，見到有間海港就入去試下，我哋叫咗 午市孖寶， 黑松露滑蛋蝦仁 配臘味糯米飯。 加多一份，xo醬炒蘿蔔糕，一個八寶齋煲， 椒鹽軟殼蟹，點解可以咁出色。OMG 第一個嚟到，xo醬炒蘿蔔糕，特價貨估到size唔會大，好彩xo醬都足料， 幾香xo醬味，但係食到 落最抵超級油膩。  再來臘味糯米飯， 真係畀個size嚇親， 超級迷你size， 咁樣嘅孖寶，真係第一次見，我懷疑呢份係兒童餐嚟。 之後來到嘅就係黑松露滑蛋蝦仁，終於有番啲正常嘅嘢食。 滑蛋夠曬滑， 蝦仁數量還可接受。 之後來到係椒鹽軟殼蟹，唉，咩事，估唔到個肺完全冇起到， 可能我唔識食。 自己手工diy完，軟殼蟹都叫香脆，但比較油膩。  最後到八寶齋煲， 安全穩陣。 最後啦，見到入面人就好多，不過做嘢嘅員工，個個都喺度各為其政，想搵人幫手加水都做唔到，多謝曬。 
smile	靚景+高質既美國菜😊 山頂既餐廳好多，但性價比高既呢間係其中一間好好既選擇，行山行到上山頂，想食小小野醫肚就入左呢間餐廳。  佢既焗野都好吸引，唔算好肚餓，只係叫左nachos 🥙同兩杯mocktails🍹🍸  BEEF NACHOS 好好味！👍🏻👍🏻👍🏻好味 除左芝士🧀,酸忌廉醬🥣，牛油果醬🥑仲有肉醬🍖，多重口味同享受👍🏻 MOCKTAIL: AMAZON👍🏻👍🏻👍🏻好飲 係一杯沙冰有莓，青蘋果同香蕉🍇🍒🍏🍌 另一杯：NOT SO SWEET👍🏻👍🏻OK 真係唔甜，小小水果既苦同酸 第一次試呢間真心覺得水準幾高🌟 
ok	物非所值日本菜 今日想食好少少，所以去左數碼港酒店內日本餐廳。刺身定食around $400 一set，酒店級價錢，不過食物就真係好一般，呢個價錢可以有更好選擇！ 前菜都係果D，好難特別出色 有幾款刺身，如果以呢個價錢黎講，真係物非所值，唔算特別鮮甜，正常水平。 最後附上生果一碟 唯一抵讚既係餐廳環境唔錯，靜靜地，我地一行十零人包起個場咁濟
cry	所謂的漁香肉鬆茄子飯 今日中午同屋企人去藍田啟田商場內嘅桃園製作食晏。點佐漁香肉鬆茄子飯.結果送到上來,個飯只有三塊茄子同一大量芡汁.但隔離檯相隔一分鐘都係同一個飯,就完全唔同。問職員點解咁少茄子同係米漁香茄子飯.佢話係,就走佐.再問另一位,佢拎走佐碟飯再拎翻黎,話你轉個飯啦,搵同事同你跟進,但所謂嘅同事由頭到埋單都無出現過。其實基本上,每日都會黎呢度食飯,你無漁香茄子可以話無,唔賣俾我,同埋態度可以好少少.  
smile	情人節食泰菜 農曆新年假最後一日， 同我嘅情人輕鬆西貢遊， 今日天氣好好呀， 喺海旁行完一輪 再去小店， 啱啱好食一個早午餐。 情人節唔需要一定食西餐，只要食我哋鍾意嘅嘢就最好啦。 呢間上次同朋友食過口碑都唔錯， 裝修就真係好簡單，全部摺枱膠櫈， 但我哋喜歡嘅係佢嘅美食。   柚子沙律 做前菜， 佢整嘅沙律汁有少少冬陰功味， 又有甜味， 配上酸酸甜甜嘅柚子十分開胃。 最鍾意佢嘅雙拼飯， 你可以揀豬頸肉，脆肉，炸蝦餅，海南雞，扎肉。 啱曬我呢啲貪心之。 佢嘅雞肉真係好嫩滑，無骨嘅雞， 確有水準。 蝦餅夾都好彈牙， 非常推介。 雙拼飯都附送一個冬瓜芫茜湯， 呢個唔係一般嘅例水， 味道都好正。 乾炒豬肉河， 鑊氣十足， 味道都好好。 整體嚟講，今次嘅午餐我哋都好滿意， 亦都會繼續推薦畀朋友。
ok	健康烚蛋選擇 今日超級節目豐富，早上接肥髀見學校，見之前去快食個早餐，快餐店外落單， 我試用自助落單機，用咗好多時間理解！成功落單，肥髀用人手落，快過我好多！落單出菜在外圍，攞食物入去型格座位區搵位，在大枱坐低，桌椅唔迫！  脆嫩魚柳烚蛋（$31）幾開心有烚蛋呢個選擇，蛋係啡雞蛋，蛋白彈牙正常，蛋黃全熟無食，魚柳香脆，魚肉唔乾唔腥正常，麥包烘過但放咗一陣，淋咗少少！整體正常 中國茶：呢排食滯下飲熱茶最好（頻撲中不宜飲含奶嘅飲品）水夠熱，茶只係茶包，味道正常 肥髀食： 火腿炒蛋多士： 熱檸水： 自助式所以無乜接觸！爽手極速出菜！有效率  健康少少嘅嘅選擇
cry	i would love to post the very first劣評 of 喜咖哩 🥳 話說我本來想食既餐廳今日無開，咁唯有行去附近睇睇有咩食， 都係啦，望到幾抵食，無咩人，openrice全正評，行入去啦。 本身都無咩野既，我去到坐咗係到， 個男人係廚房好似忙緊，我就慢慢等佢出黎，我又唔趕，無所謂啦～ 佢出咗廚房，又忙咗陣，終於同我對眼，我就舉手話：唔該～都好正常。 跟住佢就話（塊面都好黑下），要我行過去比錢先。 （間鋪好細又得兩枱人 你會覺得佢個態度好奇怪 好似好唔想我食咁） 都好多餐廳要比錢落order先既，咁我就行去落order啦～ 張枱都係咩都無，得d糖同tabasco。 don't know why，得汔水飲落咩糖？  【鼓油皇豬扒飯】$48 無鼓油既？真係糙米飯加豬扒加兩粒菜。 好彩加咗粒溫泉蛋，諗住可以撈下飯，熟到溏心蛋咁， fine!!!! 唔好食，豬扒唔掂，乾到爆，仲頹過自己煮。 個兩塊菜唔得，佢既蒜味好disturb其他食物既味道。 張圖都說明一切啦。 故事未完，我食野既途中， 比我先黎既兩枱客走，佢地係離開先埋單， i was like very ng understand lor。 點解我去到比人黑面無服務仲要比錢先整d無質素既野比我食？ 總結，我咁大個人第一次遇到服務咁差咁奇怪既餐廳，我相信，一個平時唔會寫食評既人遇到d咁差既體驗都一定會上黎開個post。
smile	由細食到大 質素好又抵食嘅屋邨小店 喺屋邨街市，梗有一兩間小食舖 喺長康邨二期呢間就夠晒多野揀 要炒粉麵有 粥、車仔麵都有 糖水豆腐花亦有 而且質素都唔差 平時朝早實有好多人排晒一行等買早餐 就係知佢夠快而且啲三文治同奶茶都即沖 好食又平 今日下晝過嚟食車仔麵 $26 三餸好抵食 叫咗豬頸肉、蘿蔔、牛筋米線 豬頸肉大塊得嚟唔會乾 肉感十足 蘿蔔入味就唔在講 牛筋都好腍 天氣涼涼地食個車仔麵真係好夾  堂食嚟嫁！ 有一張枱仔可以比三個人堂食 喺街市入面食特別覺得有風味 果然係街坊之選 
ok	失望！ 同老豆提早慶祝父親節，破天荒離開荃灣市中心嘅酒樓，去深井食…… 大哥負責訂枱，於是佢訂咗裕記，好少特登走去深井食燒鵝，只知道陳記同裕記係比較出名。 原來裕記係由幾間村屋而成，我哋去咗天台坐，好彩係封好晒有冷氣果種，但坐得就唔算太舒服。 燒鵝$320隻，都唔算好貴，因為都好大隻，第一、二嚿食落去覺得幾好食，但食多兩嚿就已經無乜特別，而且開始覺得好咸…… 其餘叫了幾個小菜，炒鵝雜、蜆蚧鯪魚球、蚧肉西蘭花、海鮮雜菜煲、還有他們極力推介嘅芒果海鮮卷，講真……唔差，但亦唔覺得特別好食，確實有點失望~~ 
cry	中大伏😫 黎到長洲渡假屋 晚餐就無乜所謂 去到依間野門口 個姐姐好熱情就入去 一行九個人 入到去 枱布勁污糟 我們覺環境無乜所謂 就無走到 之後叫野食 呀姐服務又唔好 完全比門口態度好既呀姐呃哂 野食到左之後 真係唔知自己食緊乜 所有炸野得個粉味 海鮮又唔新鮮 真係得飯係正常味    如果十分滿分 我會比負五分囉  
smile	入深山食個晝 嗌左個板燒牛扒定食 $250 雖然要等一段時間先到 不過傾住計等下都ok既 . 食落既第一啖 就會感覺到牛肉吸晒d汁 每咬一啖肉汁都會溢出黎 牛肉味好足 牛扒唔係厚切 薄薄地一塊 無咩筋 加埋日本米煲白飯 食下又一啖食下又一啖 沙律keep住凍 食落口就知道新鮮 蕃茄夠凍夠甜 加埋沙津醬 酸酸地 如果係夏天食就夠開胃 . 仲有個鮮果盤 有蜜瓜同西瓜 蜜瓜成塊都係甜既 唔似坊間某d餐廳 最起碼三分一既肉都係無味 可以廚房落左少少心機 . 不過值得一提既係 我諗無車都唔會去到咁入食飯 仲要依家門口無得泊車 係有少少麻煩既 不過侍應既服務態度都好好 夠晒親切 
ok	不過不失嘅糖水舖 前晚喺同一條街食完雞煲，之後朋友們話想食糖水。咁岩見到對面有間叫做賞糖既糖水鋪，同埋唔多人等位就去試吓。 我哋叫咗兩個甜品，一個係芒果豆腐花，而另一個係薑汁芋圓豆腐花。叫左唔係好耐大約5分鐘之後就上到枱。 個賣相唔係好靚，但係都叫好食嘅。起碼啲芒果都叫甜，同埋豆腐花都有返水準。但係佢食到最尾入邊有啲好似小丸子嘅嘢，硬硬地我就一粒都無食過就攞晒出嚟。加咗啲唔應該加嘅嘢其實係會令到整個甜品減分㗎。 而朋友食薑汁芋圓豆腐花我冇食到，所以comment 唔到。不過朋友話平平無奇啦，唔叫難食但係算唔算好食咁囉。   總括而言，因為北區嘅糖水舖選擇實在唔多所以我認為呢間糖水舖可以喺度生存到純粹係因為競爭少。但係都好希望佢哋會加把勁呀。 
cry	乾濛粉?!! 聽到同學話依件野好食,就lunch去食lu 叫左個咖哩牛腩乾濛粉,拎走 返到去食,睇落個樣都ok 落埋佢送既酸汁,睇落都幾得意XD 咖哩+酸汁XDD 食落去,全部都係牛筋= =得1舊牛腩 不過幾林,幾好味 但食食下,忽然發現牛筋有D黑色野=.=一條條 係毛黎GA=.=唔知咩毛......... 我諗牛筋本身唔會有卦...似係睫毛果D 諗住一兩條整走左去食LA, 點知舊舊都有-.-最少5,6條 0係捱左成日既情況下=.=食埋D濛粉就算la..... 都幾好食ge,不過我唔會再去食ga la應該-.- 就算去食,都一定唔會再食牛腩=.=orz 
